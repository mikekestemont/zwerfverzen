<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Historie van Troyen</title>
<author>Jacob van Maerlant</author>
</titleStmt>
<editionStmt>
<edition>N. De Pauw en E. Gaillard (eds.): Dit is die istory van Troyen van Jacob van Maerlant, naar het vijftiende&#x00EB;euwsche handschrift van Wessel van de Loe met al de Middelnederlandsche fragmenten. 4 dln. Gent, (dl. 1-3) 1889-1891, (dl. 4) 1892.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Historie van Troyen"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Jacob van Maerlant"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1465"/></interpGrp>
<interpGrp type="witnessYear_from"><interp value="1465"/></interpGrp>
<interpGrp type="pubYear_to"><interp value="1485"/></interpGrp>
<interpGrp type="witnessYear_to"><interp value="1485"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Historie van Troyen</TITEL>
<author>Jacob van Maerlant</author>
<AARD>Rijm</AARD>
<BRON nr="D71">Brussel, Koninklijke Bibliotheek, IV 927</BRON>
<DATUM>1465-1485</DATUM>
<OMVANG>40881 verzen</OMVANG>
<BRON.OPM>Papieren handschrift van 283 bladen, 2 kolommen per bladzijde, 34 tot 37 regels per kolom. Jacob van Maerlant nam in zijn Historie van Troyen ook die stukken op die reeds vroeger door Segher Diengotgaf uit de Roman de Troie van Beno&#x00EE;t de Sainte Maure (Maerlants hoofdbron) vertaald waren.</BRON.OPM>
<EDITIE>N. De Pauw en E. Gaillard (eds.): Dit is die istory van Troyen van Jacob van Maerlant, naar het vijftiende&#x00EB;euwsche handschrift van Wessel van de Loe met al de Middelnederlandsche fragmenten. 4 dln. Gent, (dl. 1-3) 1889-1891, (dl. 4) 1892.</EDITIE>
<STATUS>Kritisch</STATUS>
<BRONMNW>1287 </BRONMNW>
<EDITIE.OPM>De paginering in de editie is niet doorlopend, maar wordt bij elk deel hernomen; in de hier gepresenteerde tekst verwijst het eerste cijfer na de accolade steeds naar het deelnummer van de editie. Dl. 4 van de editie De Pauw - Gaillard, dat alleen de tekst van de fragmenten bevat, werd hier niet opgenomen, aangezien deze geen lacunes in de tekst opvullen.</EDITIE.OPM>
<BRONNEN>Brussel, Koninklijke Bibliotheek, IV 927</BRONNEN>
<HSDRUK>Historien van Troyen (Aeneisbewerking)</HSDRUK>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="1,1"/> <hi rend="bold">DIT IS DYE ISTORY VAN TROYEN. </hi></head>
<l>DEUS ASSIT.</l>
<l><milestone unit="fol" n="1r"/> <hi rend="bold">M</hi>YN hert ende myn syn ende myn ghepeyns</l>
<l>Is sculdich enen swaren thyns,</l>
<l>Dien ic ommer gelden moet:</l>
<l>Dat is, een historie goet</l>
<l n="5">Te dichtene int Duytsche woert,</l>
<l>Die men int Walsche heft gehoert.</l>
<l>Oeck is ghedicht in Duyts een deel,</l>
<l>Mer ic wil se al gheheel</l>
<l>Van beghyn ten eynde maken,</l>
<l n="10">Gan my Got al sulker saken</l>
<l>Dat my myn syn niet en is te laf!</l>
<l>Seger den Got gaf</l>
<l>Heft daeraf ghedicht een deel,</l>
<l>Dat is van Troyen dat Proyeel</l>
<l n="15">- Dit is ghedicht oeck langhen tyt, -</l>
<l>Ende aent Proyeel die vij stryt.</l>
<l>Mer ic wil van yersten beghynnen,</l>
<l>Dat ghy moghet weten ende kennen</l>
<l>Hoert Jason voer om gulden vlies,</l>
<l n="20">Daer synder af quam groet verlies.</l>
<l>Nu bid ic Gade dat Hy my sende</l>
<l>Synen geest, daer ic by vinde</l>
<l>Vray, reyn ende scone woert,</l>
<l>Ende by synre cracht ghestoert</l>
<l n="25">Die ghene syn, te alre tyt,</l>
<l>Om myn ghedichte draghen nyt.</l>
<l><pb n="1,2"/> In die stat van Troyen was</l>
<l>Een duer clerck, die veel las</l>
<l>Ende gherne in boecken oec studeerden.</l>
<l n="30">Die wyle dat men die stat verweerde,</l>
<l>- Daeres leest men dat hy hiet -</l>
<l>Tot dien dat men die stat verriet.</l>
<l>Van den yersten dat al begonde</l>
<l>Screef hy totter lester stonde.</l>
<l n="35">Al was hy van der stat gheboren,</l>
<l>Doer dat en brocht hy niet te voren</l>
<l>Anders dan hy hoerde ende sach.</l>
<l>Syn boeck was wel menighen dach</l>
<l>Verlaeren, mer daernae wast vonden</l>
<l n="40">Tot Athenen tenen stonden.</l>
<l>Cornelius mit groter pynen</l>
<l>Dichtent van Griexen in Latynen.</l>
<l>Homerus ende Ovidius</l>
<l>Ende van Romen Stachius</l>
<l n="45">Die screef daeraf een stuck.</l>
<l>Mer, binnen den yersten, so sal ick</l>
<l>U doen weten ende verstaen</l>
<l>Waer haer werken aengaen,</l>
<l>Nae dien dat ic bescreven hore.</l>
<l n="50">Een, hiet Bonoot van Suette More,</l>
<l>Dichtet in Latyn van Romans,</l>
<l>Mit ryemen scoen ende gans.</l>
<l>In den Duytsche dichtet Jacop</l>
<l>Van Merlant: doer nyemans scop</l>
<l n="55">So en wilt hys niet begheven,</l>
<l>Eer dit boeck is al volscreven.</l>
<l>Hier toe voren dichten hy Merlyn</l>
<l>Ende Allexander uytten Latyn,</l>
<l>Toerecke ende dien Sompniarys</l>
<l n="60">Ende den cortten Lapydarys.</l>
<l><pb n="1,3"/> Hoert hier, in woerde die syn licht,</l>
<l>Waeraf dit boeck al is ghedicht,</l>
<l>Ende al dystorie die der is inne.</l>
<l>Van Peleasen int beghynne</l>
<l n="65">Sal ic u segghen, dat is waer,</l>
<l>Die meer levede dan hondert jaer,</l>
<l><milestone unit="fol" n="1v"/> Ende die Medeam, Jasons wyf,</l>
<l>By haet dede nemen tlyf,</l>
<l>Synen dochteren te wederwrake.</l>
<l n="70">Dit waeren wonderlicke saken.</l>
<l>Nu sal ic u condt maken des</l>
<l>Hoe Jason ende Hercules,</l>
<l>By valschen rade, alst was voeracht,</l>
<l>Voeren om den guldenen vacht;</l>
<l n="75">Wie hem Medea dede ghewynnen,</l>
<l>Want sy was verdort van mynnen.</l>
<l>Hiernae mede, by wat saken</l>
<l>Sy Troyen te stucken braken,</l>
<l>Dat te dien tyden nyeman was, groet</l>
<l n="80">Ende wys, syt al sclogen sy ter doet;</l>
<l>Ende wie die coninck Laomedoen</l>
<l>Doot bleef, ende syn soen Vulcoen.</l>
<l>Ghy sult hiernae oeck verstaen</l>
<l>Wie se, nae deser plagen, saen</l>
<l n="85">Weder maeckte Pryamus,</l>
<l>Stat, muere, saele ende huys;</l>
<l>Hoe wyt hy was, ende hoe groet,</l>
<l>Wat volck hy er in wonen geboot.</l>
<l>Daernae, hoe hem die heer van pryse</l>
<l n="90">Beriet mit Hectore ende mit Paryse,</l>
<l><pb n="1,4"/> Om haer moye van Ysione</l>
<l>Te suekene, die seer was scone;</l>
<l>Ende hoe dat se Athenor sochte,</l>
<l>Die se weder inne brochte</l>
<l n="95">Doer alle dat hy se in Griecken vant.</l>
<l>Ic sal u daernae altehant</l>
<l>Segghen hoe dat daertoe quam</l>
<l>Dat Parys vrouwe Helena nam,</l>
<l>Ende hoe die monster wert gheroeft,</l>
<l n="100">Daer der dusent om verloren thoeft;</l>
<l>Ende die brulocht dan daeran,</l>
<l>Die synt becoft menich man.</l>
<l>Dan daerna, Cassandren prophecye,</l>
<l>Die Priamus, die coninck vry,</l>
<l n="105">Altoes gheloven niet en woude:</l>
<l>Des lach synt menich opten moude.</l>
<l>Ataschius werck, al ist my pyne,</l>
<l>Sal ic u uytten Latyne</l>
<l>Dichten al in Duytsche woert,</l>
<l n="110">Al en heb icket in Latyn niet gehoert.</l>
<l>Hoedaenwys Thetis vernam,</l>
<l>Dat Paris uyt Griecken quam,</l>
<l>Ende hy Helenen had gheroeft:</l>
<l>Had Neptholomus hare gheloeft,</l>
<l n="115">Hy had den roef wel ontjaghet.</l>
<l>Daerna, hoe sy hare beclaghet,</l>
<l>Dat sy verliesen sal haer kynt</l>
<l>Voer Troyen, ist dat ment vynt;</l>
<l>Hoe sy vaert te Cyerone,</l>
<l n="120">In Tessalien, die haren soene</l>
<l>Langhe stont had achterwaert,</l>
<l>Al was hy half man ende half paert.</l>
<l><pb n="1,5"/> Doe Cyeron wert haers gewaer,</l>
<l>Hoe hy gelopen quam tegen haer,</l>
<l n="125">Ende hoe Anchilles quam uytten woude,</l>
<l>Ende hoe dat hy spelen soude</l>
<l>Mitten wreden lybaerts jonghen,</l>
<l>Die hy den dieren had afdwonghen.</l>
<l>Daerna oec, woe Thetis quam,</l>
<l n="130">Ende sy hem sclapende opnam,</l>
<l>Ende droech hem te scepe sochte,</l>
<l>Ende wie se Cyron oec brochte.</l>
<l>Saen segghe ic u daerna tehant,</l>
<l>Hoe sy hem aen Licomedes lant</l>
<l n="135">Bracht, ende wilde hem doen an</l>
<l>Wyfs cleder, al was hy een man;</l>
<l>Ende hoe hys niet en had ghedaen,</l>
<l><milestone unit="fol" n="2r"/> Mer dat hy schier wert bevaen</l>
<l>Mit des conincks dochter mynne.</l>
<l n="140">Saen sal ic u maken inne</l>
<l>Hoe en Thetis den coninck gaf</l>
<l>Te leren, ende seed daeraf,</l>
<l>Dat Anchilles suster waer,</l>
<l>Ende hoe sy wechvoer ende hy bleef daer.</l>
<l n="145">Daernae, hoe Agamennon quam</l>
<l>Te Parsien, daer hy vant gram</l>
<l>Menelaute, synen brueder,</l>
<l>Ende hy troesten, want hy was vroeder;</l>
<l>Ende hoe sy haer baden sanden</l>
<l n="150">Aver al Griecken in den landen.</l>
<l>So suldy horen altesamen</l>
<l>Hoe die heren van Griecken quamen</l>
<l>Ende bedroeft waeren om Achilles;</l>
<l>Hoe Tydeus soen, Dyomedes,</l>
<l n="155">Calchase bat dat hy hem saghe</l>
<l>Waer Achilles gheborghen laghe;</l>
<l><pb n="1,6"/> Hoedaen dat Calchas wiste,</l>
<l>By synre art, by synre liste,</l>
<l>Waer en die moeder had gheborgen;</l>
<l n="160">Daertoe mede, hoe al die sorghe</l>
<l>Waer gheleit op Dyomedes</l>
<l>Ende synen compaen Ulixes.</l>
<l>Daerna sal ic u seggen die pyne,</l>
<l>Die dicke leet dat hert syne,</l>
<l n="165">Doer die scone Dordamyen,</l>
<l>Die hy niet en dorst vryen;</l>
<l>Ende daventuer, hoe hy se vercrachte</l>
<l>Alleen in eenre doncker nachte.</l>
<l>Dan suldy hoeren haer claghe;</l>
<l n="170">Hoe oec Achilles noemt syn mage,</l>
<l>Ende hoe sy hem bekenden daer</l>
<l>By synen ridderlicke geghaer;</l>
<l>Hoe Achilles den coninck bat,</l>
<l>Dat hy hem vergave dat,</l>
<l n="175">Dat hy by synre dochter lach,</l>
<l>Ende hoe hy lyde, op dien dach,</l>
<l>Dat hy se langhe had ghemynt</l>
<l>Ende dat sy by hem had een kynt.</l>
<l>Daernae, des conincks wedertael,</l>
<l n="180">Hoe hyt vergaf altemael;</l>
<l>Ende hoe hy des nachts apenbaer</l>
<l>By haer lach, ende daernaer</l>
<l>Nummermeer op ghenen dach.</l>
<l>Daernae, haer swaer gheclaech;</l>
<l n="185">Daerna, hoe sy oerlof namen</l>
<l>Ende te scepe ghingen te samen,</l>
<l>Achilles mitten anderen tween;</l>
<l>Van Doerdamyen oec den ween.</l>
<l>Van Achillese coemt daenaer,</l>
<l n="190">Hoe hem wert dat hertte swaer,</l>
<l><pb n="1,7"/> Ende Ulixes merckten dat;</l>
<l>Ende hoe hy hem daerom bat,</l>
<l>Dat hy hem vertellen woude</l>
<l>Al dat hem Cyron, die oude,</l>
<l n="195">Ghewyst hadde ende gheleert,</l>
<l>Ende hoe hy te hem had gheleert,</l>
<l>Daernae, Achilles wedertael.</l>
<l>Hier eint Stachius altemael.</l>
<l>Ic sal u doen dan verstaen</l>
<l n="200">Hoe Agomennon heft ontfaen</l>
<l>Al dit battaelge recht alleen,</l>
<l>Ende hoe sy laghen tot Atheen;</l>
<l>Hoe Castor ende syn broeder mede</l>
<l>Dat onweder verdrincken dede.</l>
<l n="205">Dan sal ic u doen verstaen</l>
<l>Hoe die heren waeren ghedaen.</l>
<l>Beide buten ende bynnen,</l>
<l>Ende haer manieren doen bekennen.</l>
<l><milestone unit="fol" n="2v"/> Daernae, die scepe altemael,</l>
<l n="210">Hoe mennich sy der hadden by ghetal.</l>
<l>Ghy sult hiernae die clage horen,</l>
<l>Hoe mense den heren brenckt te voren</l>
<l>Ende wie men daer tenen heer nam.</l>
<l>Hoe Achilles in Delpos quam</l>
<l n="215">Ende socht raet aen Appollyn:</l>
<l>Dat was al die ghelove syn.</l>
<l>Ende hoe Calcas mit hem keerden,</l>
<l>Die synt den Griecken veel leerden.</l>
<l>Nu suldy horen hoe Ulixes</l>
<l n="220">Ende syn gheselle Dyomedes</l>
<l><pb n="1,8"/> Horen die baetscap ende den raet,</l>
<l>Om van dier averdaet</l>
<l>Boete te ontfaen, die was ghedaen:</l>
<l>Wat antwoert sy ontfaen.</l>
<l n="225">Hoe Thelapus, Hercules kynt,</l>
<l>Ende Achilles voeren synt</l>
<l>Op die van Messe, daer sy sochten</l>
<l>Spyse, ende volck ghelovich brochten;</l>
<l>Hoe coninck Teutter daer bleef doot,</l>
<l n="230">Ende Thelapus bleef heer groot.</l>
<l>Ghy sult dan horen altemael</l>
<l>Die heren noemen by ghetael,</l>
<l>Die der stat te hulpen quamen,</l>
<l>Mitten heren altesamen;</l>
<l n="235">Hoe Pallamides quam aent heere.</l>
<l>Dan suldy horen, hebdys gheere,</l>
<l>Hoe der Griecken raet droech dat,</l>
<l>Dat men voer op die stat.</l>
<l>Hoe Agamennon, die gheraeckte,</l>
<l n="240">Syn sacrificie maeckte</l>
<l>Om te sachten dat meer,</l>
<l>Dat beletten haer scipheer.</l>
<l>Schier daernae suldy bekennen</l>
<l>Hoe sy Thenedon ghewynnen.</l>
<l n="245">Daerna mede mitter vaert,</l>
<l>Hoet scipheere was geschaert;</l>
<l>Protheselaus, die was stout,</l>
<l>Hoe hy yerst havende mit gewout,</l>
<l>Ende die ander volgden naer,</l>
<l n="250">Mit menighen ridder, dat was waer;</l>
<l><pb n="1,9"/> Hoe die Troyene die havene werde,</l>
<l>Daer sy den Griecken seer derde;</l>
<l>Hoe sy nochtant mit ghewelt</l>
<l>Des avonts op hem wonnen tvelt.</l>
<l n="255">Daernae moegdy, wildyt weten,</l>
<l>Hoeren hoe Troyen wert beseten,</l>
<l>Ende dat wonder ende dat nyt</l>
<l>Ende den vreselicken stryt,</l>
<l>Daer Hector Patrocluse verscloech</l>
<l n="260">Ende hondert ridderen goet ghenoech;</l>
<l>Hoe hy ghewont was ende gherocht,</l>
<l>Dat seder duer was becoft.</l>
<l>Hoe doot bleef Cassebelans,</l>
<l>Een soen des conincks Pryans.</l>
<l n="265">Hoe die Griecken hadden veel ongemaecks</l>
<l>Hoe Thelamans soen, Naecks</l>
<l>Op Hector vacht mit gheninde;</l>
<l>Hoe deen den anderen niet en kende,</l>
<l>Ende hoe men socht den vrede</l>
<l n="270">Tusschen den Griecken ende die stede.</l>
<l>   Wat jamer dat Achilles deed</l>
<l>Om Patrocluse, die daer doot bleef;</l>
<l>Ende hoe Priamus dochter, Cassandra,</l>
<l>Menighen mercken dede daerna,</l>
<l n="275">Daer sy seiden haer prophecyen.</l>
<l>Dan suldy horen van den vryen</l>
<l>Ende van den stoutten Palamides,</l>
<l>Hoe hy hem beclaegde des,</l>
<l>Dat Agamennon, aen synen danc,</l>
<l n="280"><milestone unit="fol" n="3r"/> Over alt heer had ghemanc.</l>
<l><pb n="1,10"/> Dat orloghe, dat daerna quam,</l>
<l>Coemt dan, daer menich wert gram;</l>
<l>Hoedaenwys die stryt vergaet,</l>
<l>Ende van elken synen daet;</l>
<l n="285">Hoet die Griecken hadden quaet</l>
<l>Byder cracht ende byder daet</l>
<l>Die Hector alleen doet,</l>
<l>Die so stout was ende soe vroet.</l>
<l>Daerna sal ic den vierden wych</l>
<l n="290">U scryven ende den groten crych:</l>
<l>Hoe die heren, die bynnen waeren,</l>
<l>Buten der stat quamen ghevaeren,</l>
<l>Ende op die Griecken ijosteerden,</l>
<l>Daer sy hem herde wel verweerden.</l>
<l n="295">Bochas wert ghevaen na desen,</l>
<l>Die Hector een stuck van der nesen</l>
<l>Had afghesclegen, ende hoe Pryan</l>
<l>Ontliven wilde doen den man.</l>
<l>Hoe Athenor ende Eneas,</l>
<l n="300">Troylus ende Palidamas</l>
<l>In die camer van albaster gingen,</l>
<l>Daer men se troeste te menigen dingen,</l>
<l>Dat sy peynsden om die doghet.</l>
<l>Ic waen, ghy daerna horen moghet</l>
<l n="305">In weeder in groet onghemac</l>
<l>Dat die loyghien nederstac</l>
<l>Ende menighen die claer licht.</l>
<l>Ons seit daernae dat ghedicht</l>
<l>Hoe die vyfte stryt verghinc,</l>
<l n="310">Daer in bleef menich jonghelinc.</l>
<l>Oeck sal ic scryven hoe van prysen</l>
<l>Die coninck doot bleef van Laryse,</l>
<l><pb n="1,11"/> Ende syn broeder Epistrophus,</l>
<l>Ende hoe doot bleef Oerdeus</l>
<l n="315">Ende ander coninghen, meer dan seven,</l>
<l>Die stout waeren van haeren leven.</l>
<l>Dan moegdy horen daernaer</l>
<l>Tellen van enen sagittaer,</l>
<l>Die wonders deed veel ende ghenoech,</l>
<l n="320">Ende hoe men Dyomedes verscloech.</l>
<l>Van Galatyen coemt daernaer,</l>
<l>Daer om wert torloech swaer:</l>
<l>Dat was des edels Hectors pert,</l>
<l>Dat menich merck was wert;</l>
<l n="325">Ende hoe Aesenor wert ghevaen,</l>
<l>Des waeren die van der stat ondaen.</l>
<l>Daerna, hoe eynde nam die stryt,</l>
<l>Die weder begonde te vespertyt,</l>
<l>Die vreselic was ende herde groot,</l>
<l n="330">Daer der seven bleven doot.</l>
<l>Oeck sal ic van den Griexen heren</l>
<l>Scryven, hoe sy souden keren,</l>
<l>Ende hoese Calchas blyven dede</l>
<l>By synre groter behendicheden.</l>
<l n="335">Daerna, van der quader loecht,</l>
<l>Dies sy allen hadden vroecht,</l>
<l>Van menighen die daer lach doot</l>
<l>Onbegraven ende bloot;</l>
<l>Ende hoe sy voren om den vrede,</l>
<l n="340">Dyomedes ende Ulixes mede,</l>
<l>Ende hoe sy Dolon wouden gheleyden</l>
<l>In eenre doncker nacht ontbeyden;</l>
<l><pb n="1,12"/> Hoe men den vrede iij maende gaf,</l>
<l>Wast Hector leet of lief daeraf.</l>
<l n="345">Daerna, hoe men die doden groef</l>
<l>Van den vyanden, ellic na syn behoef.</l>
<l>Dat ghedinghe suldy bekennen,</l>
<l>Beide van buten ende van bynnen,</l>
<l><milestone unit="fol" n="3v"/> Hoe men Cohaes liet gaen</l>
<l n="350">Om Athenor, die was ghevaen.</l>
<l>Hoe Calchas, die waersegher fyn,</l>
<l>Eyste die dochter syn,</l>
<l>- Briseida hiet dat scone kynt, -</l>
<l>Die Troylus seer heeft ghemynt;</l>
<l n="355">Ende Priamus oerlofde des.</l>
<l>Stappans, hoe Hector ende Achilles,</l>
<l>Also als Segher heft bescreven,</l>
<l>Aventueren woud haer leven;</l>
<l>Mer die Griecken ende die Troyene</l>
<l n="360">Benamen hem te ghesciene.</l>
<l>Saen moegdy horen daerna</l>
<l>Hoe Calchas dochter, Briseda,</l>
<l>Van Troyen sciet, ende oec den rouwe</l>
<l>Van Troyluse ende der joffrouwe;</l>
<l n="365">Ende hoe se vryden Dyomedes,</l>
<l>Dat van Segher vergheten es.</l>
<l>Dan hoe se Calchase lasterde dat,</l>
<l>Dat hy ghelaten had die stat,</l>
<l>Daer hy uyt was gheboren:</l>
<l n="370">Daer suldy tael ende weder horen.</l>
<l>Daerna, den wych, die Segher dichte:</l>
<l>Hoe Hector daer groet wonder stichte</l>
<l><pb n="1,13"/> Ende se wonde, ende sy claegde daeraf,</l>
<l>Daer liep Segher dier Got gaf.</l>
<l n="375">Van der cameren wel gheraeckt,</l>
<l>Die van alabasteren was ghemaeckt,</l>
<l>Daer suldy horen toverien</l>
<l>Wonder groet, ende in dystorien</l>
<l>Daer salt goet syn horen na.</l>
<l n="380">Oeck sal ic van Bryseda</l>
<l>Segghen hoe se Dyomedes mynt,</l>
<l>Ende hoe hy se mit beden verwynt.</l>
<l>Daerna, den achtende wych,</l>
<l>Daer groet ghevecht was in den crych.</l>
<l n="385">Dan suldy hoeren hoe die van bynnen</l>
<l>Al die scepen voer hem wynnen,</l>
<l>Ende hoe se Hector Ayaxe gaf,</l>
<l>Als ons Ovidius scryft daeraf.</l>
<l>Daerna, hoe Signus bleef doot;</l>
<l n="390">Recht daerna, een sterfte groot,</l>
<l>Die int heer van Griecken was.</l>
<l>Daerna, hoert die waerheit das,</l>
<l>Hoe Hectors wyve quam te voren</l>
<l>Dat sy haeren man had verlaren,</l>
<l n="395">Wert dat hy voer uytter stat;</l>
<l>Ende hoe syt hem te latene bat,</l>
<l>Ende den rouwe daer beneven,</l>
<l>Die die vrouwe om hem dreven.</l>
<l>Hoert dan hoe Priamus benam</l>
<l n="400">Hector dat ryden, des hy was gram;</l>
<l>Hoe die wych oeck aenegaet,</l>
<l>Ende men den coninck van Fryghen vaet,</l>
<l><pb n="1,14"/> Die cume behielt syn leven,</l>
<l>Ende die Griecken dander dreven;</l>
<l n="405">Hoe Hector Achilles wonde</l>
<l>Ende hoe hy doot bleef op een stonde,</l>
<l>Daer menich om in rouwen bleef,</l>
<l>Ende hoe men die van der stat indreef.</l>
<l>Ic sal dan tellen van Mennone,</l>
<l n="410">Hoe hy, als een deghen coene,</l>
<l>Achilles bestont ende scloech;</l>
<l>Ende hoe swaerlic die coninck verdroech,</l>
<l>Paris ende Troylus,</l>
<l>Eneas ende Deyfebus,</l>
<l n="415">Die doot van Hector, die hem was swaer,</l>
<l>Ende hoe men balsaemden daernaer.</l>
<l>Saen moegdy horen die aventuer</l>
<l>Van der hogher sepultuer,</l>
<l><milestone unit="fol" n="4r"/> Ende syn uytvaert, die seer was rycke:</l>
<l n="420">Nie en hoerde man des ghelycke.</l>
<l>Hierna sal ic u vertellen</l>
<l>Hoe Palamedes ende syn gesellen</l>
<l>Volbrachten, des hem was te bet,</l>
<l>Dat Agamennon was ontset,</l>
<l n="425">Ende hy selven wert, twaren,</l>
<l>Heer van der Griexer scaren.</l>
<l>Ic sal u segghen dan die claghe,</l>
<l>Die Priamus doet aen synen maghe</l>
<l>Om Hector dien hy hevet verlaren,</l>
<l n="430">Ende hy syn rycke siet te scoren;</l>
<l>Hoe hyt voer wreken mit swerde,</l>
<l>Ghelyc den leewe ende den libaerde,</l>
<l>Ende hy daer vacht mit ghewelde,</l>
<l>Dat hy den prys droech van den velde.</l>
<l n="435"><pb n="1,15"/> Van den coninck Sarpadoene</l>
<l>Ende van Neptolomeus, die was coene,</l>
<l>Sal ic u segghen, als Benoot screef,</l>
<l>Ende wie daeraf dechterste bleef.</l>
<l>Dan sal ic u segghen daerby,</l>
<l n="440">Hoe die coninck van Parsy</l>
<l>Op den velde doot is bleven,</l>
<l>Ende die van Troyen inghedreven.</l>
<l>Dan sal ic u condt maken des,</l>
<l>Hoe van Parsien coninck Sartes,</l>
<l n="445">Daer menich om wranc syn hande,</l>
<l>Was ghevuert uytten lande.</l>
<l>Ende van enen dueren tyde,</l>
<l>Dat Griexe heere was onblyde;</l>
<l>Hoe hem geholpen wert aldaer.</l>
<l n="450">Hectors jaergetyde, daernaer,</l>
<l>Dat veel costen, sonder waen;</l>
<l>Hoe Achilles daer quam ghegaen</l>
<l>Ende Polixinam versach,</l>
<l>Daer scoenheit groet aen lach;</l>
<l n="455">Ende hoe hy doer haer mynne, twaeren,</l>
<l>Alt heer wilde en wech doen vaeren;</l>
<l>Hoe coninck Thoas hem doe antwoerde,</l>
<l>Ende daerna menigherhande woerde.</l>
<l>Dan suldy horen hoe Achilles</l>
<l n="460">Swert ende vereect hem des</l>
<l>Dat hy hem en volgde niet;</l>
<l>Ende hoe synen volc ghebiet,</l>
<l>Dat sy alle houden vrede</l>
<l>Teghen den heren van der stede;</l>
<l n="465"><pb n="1,16"/> Daer liet hy in ghenen daghen</l>
<l>Syn stryden ende syn wapenen draghen.</l>
<l>Dan, hoe men street ellefste werf,</l>
<l>Dar menich hoech man bederf;</l>
<l>Hoe van Aresse die rysa</l>
<l n="470">Die van Troyen reet daerna:</l>
<l>Hoe en Diopolus verscloech,</l>
<l>Dat daer der Griecken sagen genoech;</l>
<l>Ende hoe Ayax ende Thelamon</l>
<l>Wel mit haren lyve doen.</l>
<l n="475">Ic sal u tellen daeran,</l>
<l>Hoe eerbaer een coen man,</l>
<l>Die herde seer was ghewont,</l>
<l>Achilles versprac in synen mont,</l>
<l>Ende scout hem quaet ende onvroet,</l>
<l n="480">Dat hem niet te staden en stoet,</l>
<l>Ende voer Achilles viel doot:</l>
<l>Des hy en achte cleyn of groot.</l>
<l>Hoe Sarpedoen ende Deifebus</l>
<l>Beweent waeren in sconincks huys,</l>
<l n="485">Ende hoe die Griecken rouwe groet</l>
<l>Maeckten om Palamides doot.</l>
<l>Daerna wil ic dat ghy bekent</l>
<l>Van den Griecken dat parlement,</l>
<l>Hoe Agomennon wert verheven</l>
<l n="490">Ter battaelge, daer hy af was verdreven.</l>
<l>Ic wil, ghy twellofste orloech dan hoert,</l>
<l>Hoe Troylus daer wracht moert.</l>
<l>Soe dede hy opten anderen dach,</l>
<l>Seid Dares, diet al sach;</l>
<l n="495">Ende dan, hoemen gaf den vrede</l>
<l>Tusschen den Griecke ende der stede.</l>
<l><pb n="1,17"/> Hoert dan hoe Diomedes,</l>
<l>Nestor, die oude, ende Ulixes</l>
<l>Sochten Achilles ghemoede,</l>
<l n="500">Omdat hy hem in staden stoede,</l>
<l>Mer sy en mochtens niet verleden:</l>
<l>Des wilde alt heer dan sceyden,</l>
<l>En hadt Calchas niet ghedaen,</l>
<l>Die hem dit dinc nu doet verstaen,</l>
<l n="505">Dat sy allegader blyven.</l>
<l>Saen daernae sal ic u scryven</l>
<l>Den vreselicke dertiende stryt,</l>
<l>Daer menich in bleef in cortter tyt.</l>
<l>Hoe Troylus, die stoutte man,</l>
<l n="510">In beiden syden al verwan;</l>
<l>Hoe hy Diomedes wonde,</l>
<l>Die hy te voeren wel goets gonde,</l>
<l>Ende hoe hy hem versprac daerna</l>
<l>Om syn amye Bryseida.</l>
<l n="515">Dan suldy horen hoe die joffrouwen</l>
<l>Daerom maeckten groten rouwen,</l>
<l>Daer sy der mynnen loes scloech,</l>
<l>Die sy aen Troylus droech.</l>
<l>Hoe Troylus, die stoutte man,</l>
<l n="520">Den xiiijde stryt began;</l>
<l>Hoe Troylus sulken scloech</l>
<l>Dat Achilles qualic verdroech;</l>
<l>Hoe Troylus hem ontwapenen dede</l>
<l>In labastre mit goeden vrede.</l>
<l n="525">Syn claghe suldy horen</l>
<l>Van haer, die hy heft verloren,</l>
<l>Ende synen vyant mynde altoes:</l>
<l>Des schilt hy alle die vrouwen loes.</l>
<l><pb n="1,18"/> Dan suldy van Achilles kennen,</l>
<l n="530">Hoe hy verderf van groter mynnen,</l>
<l>Ende hy synen luden ghebiet</l>
<l>Dat sy der stat en scaden niet.</l>
<l>Corttelic dan daernaer</l>
<l>Suldy horen orloghe swaer,</l>
<l n="535">Daer der iij dusent bleven doot;</l>
<l>Anthillocus deed manheit groet,</l>
<l><milestone unit="fol" n="5r"/> Ende scloech doot aen die vaert</l>
<l>Enen hiet Urien, sconincks bastart.</l>
<l>Dan, wie hy was ende wie hy hiet</l>
<l n="540">Die Palladium verriet.</l>
<l>Dan suldy horen die grote daet</l>
<l>Die Troylus doet ende bestaet;</l>
<l>Hoe Achilles ghewapent quam</l>
<l>Ten stryde, toernich ende gram;</l>
<l n="545">Hoe menich dat hy der wonde</l>
<l>Tierst dat hy den stryt begonde;</l>
<l>Hoe hy op Troylus joesteerde</l>
<l>Ende hoe hem Troylus verweerde.</l>
<l>Saen daerna in cortter tyt</l>
<l n="550">Hoe hy Troylus scloch in den stryt,</l>
<l>Want hy syns volcks soe veel scloech;</l>
<l>Hoe swaerlic Ecuba dat verdroech,</l>
<l>Doe hy haer kynt versclaghen wiste.</l>
<l>Dan moegdy horen by wat liste</l>
<l n="555">Sy Achilles, in cortten tyden,</l>
<l>In menighen stucken deed snyden.</l>
<l>Dan suldy hoeren den groten ween</l>
<l>Dier om hadde menicheen,</l>
<l><pb n="1,19"/> Ende syt lant wilde rumen saen</l>
<l n="560">Ende had Calchas niet ghedaen,</l>
<l>Die hem Perusa halen deede,</l>
<l>Die seder wynnen halp die steede.</l>
<l>Dan suldy horen wat ghedinghe</l>
<l>Dat sy hadden onderlinghe</l>
<l n="565">Ajax Thelamonius,</l>
<l>- Als ons telt Ovidius -</l>
<l>Ende Ulixes oec, die vroede,</l>
<l>Om Achilles wapen goede,</l>
<l>Die hy mit pleytten ghewan,</l>
<l n="570">Ende hoe Ajax hem doden dan.</l>
<l>Aen dit ghedinghe coemt die stryt</l>
<l>Daerom doot bleef in cortter tyt</l>
<l>Die stoutte Ajax Ovelius</l>
<l>Ende Paris, die soen Priamus.</l>
<l n="575">Helenen rouwe die sy dreef,</l>
<l>Den meesten die noyt man bescreef,</l>
<l>Sal ic u daernae bescryven,</l>
<l>Dat sy van Paris moste dryven.</l>
<l>Van der werlt oec daeran</l>
<l n="580">Sal ic bescryven, soe ic beste can,</l>
<l>Een deel, hoe sy ghescapen es.</l>
<l>Dan sal ic my ghenenden des</l>
<l>Te scryven, hoe Penticelie</l>
<l>Te hulpe quam in enen meye.</l>
<l n="585">Dan moegdy mercken des,</l>
<l>Dat nyemant haer ghenoot en es.</l>
<l>Daerna sal haer doot syn schier,</l>
<l>Ende hoe mense werp in een ryvier:</l>
<l>Dat deed Diomedes raet,</l>
<l n="590">Die dorperheide deed ende quaet.</l>
<l><pb n="1,20"/> Dan sal ic u condt maken dis,</l>
<l>Als ons vertelt Ysis,</l>
<l>Hoe dat Priamus wert verraden</l>
<l>Ende hoe dat die verraders daden.</l>
<l n="595">Daerna, ons Virgilius telt</l>
<l>Van den perden, daerby gevelt</l>
<l>Die mueren waeren van der poert;</l>
<l>Ende hoe Priamus wert vermoert.</l>
<l>Daertoe al die grote sclachtinghe.</l>
<l n="600">Als ghy gehoert hebt dese dinghe,</l>
<l>Suldy wel seker wesen dies,</l>
<l>Dat noyt man en sach sulken verlies.</l>
<l>Dan suldy horen wie der ontginc,</l>
<l>Ende die weringhe, ende dat ghedinc</l>
<l n="605">Dat Ulixes ende Thelamon</l>
<l>Hadden om Palladion,</l>
<l>Ende hoe Thelamon wert vermoert.</l>
<l>Scryven sal ic u dan voert</l>
<l><milestone unit="fol" n="5v"/> Hoe Ulixes wert beseghet</l>
<l n="610">Van den moert, ende gheleghet</l>
<l>Op hem oec van Thelamon;</l>
<l>Hoe hy ende syn vrient ontvloen.</l>
<l>Dan hoe die scoen Polixina</l>
<l>Was ontthoeft daerna</l>
<l n="615">Van Perus op Achilles grave,</l>
<l>Daer synt grote jamer quam ave.</l>
<l>Hets wel recht dat gy hoert dan</l>
<l>Hoe dat heere wint ghewan,</l>
<l>Ende sy voeren te lande wert,</l>
<l n="620">Daer menich bederf aen die vaert;</l>
<l><pb n="1,21"/> Hoe seer dat hem oec misvel,</l>
<l>Al wast hem vergaen wel;</l>
<l>Hoe Agomennon was vermoert</l>
<l>Ende hoe hem syn kynt wrac, hoert,</l>
<l n="625">Ende syn moeder daerom verscloech,</l>
<l>Dies verdient had ghenoech.</l>
<l>Die grote pynd sal syn daernaer,</l>
<l>Die Ulixes had seven jaer;</l>
<l>Van Athenor daertoe meede,</l>
<l n="630">Hoe hy maeckte een steede.</l>
<l>Van Pirrus hoert daernaer,</l>
<l>Die fel was, dat is waer,</l>
<l>Hoe hy syn twe omen verscloech.</l>
<l>Daerna hoert, dat is wonderlich genoech,</l>
<l n="635">Hoe en Oretus scloech ter doot,</l>
<l>Ende hoe hy liet swaer ende groot</l>
<l>Andromatam mit kynde gaen,</l>
<l>Die hy te wyve had ontfaen:</l>
<l>By dien kynde wert coninck synt</l>
<l n="640">Landomantta, Hectors kynt.</l>
<l>Ulixes droem hoert daeran,</l>
<l>Ende hoe syn soen, een stout man,</l>
<l>Mit ongheval nam syn lyf.</l>
<l>Hier hoert der materien blyf.</l>
<l n="645">Al dat die capittulen tellen</l>
<l>Sal u die jeest al bespellen.</l>
<l>HIER EYNDET DIE TAFFELL.</l>
<l><pb n="1,22"/><milestone unit="fol" n="6r"/> <hi rend="bold">P</hi>ELEAS was coninc rycke,</l>
<l>Stout ende vromich sekerlicke,</l>
<l>- In Griecken was syn lant -</l>
<l n="650">Die mechtichste die men vant.</l>
<l>Syn lant hielt hy quyt ende vry,</l>
<l>Ende wel in vreden, seit men my.</l>
<l>Dese coninck had enen broeder,</l>
<l>Syns vaders kynt ende synre moeder:</l>
<l n="655">Eson seit men dat hy hiet.</l>
<l>Was hy coninck, des en weet ic niet;</l>
<l>Dit boeck en telles myn noch mee.</l>
<l>Syn stat hiet Penolopee.</l>
<l>Daer ic u af telle, dese Eson</l>
<l n="660">Had enen soen, hiet Jason:</l>
<l>Scoen, stout ende seer ghepryst</l>
<l>Was hy, als die jeeste wyst.</l>
<l>In menich lant al omtrent</l>
<l>Was hy van doegden bekent.</l>
<l n="665">Om syn doghet, nadat men vynt,</l>
<l>Was hy van menighen ghemynt,</l>
<l>Ende doer syn grote vromichede.</l>
<l>Hy mynde eer ende milthede;</l>
<l>So veel deed hy in synre kyntheit,</l>
<l n="670">Dat van hem wel was gheseit,</l>
<l>Beide in borghen ende in stede;</l>
<l>Dat deed hy al mit vromichede.</l>
<l>Als Peleas dit ghesach</l>
<l>Dat Jason waerde dach ende nacht,</l>
<l n="675">Ende soe lanc soe liever wert,</l>
<l>Wert hy droeve ende vervaert:</l>
<l>Hy ontsach hem dat hy saen</l>
<l>Hem syn lant soud ondergaen,</l>
<l>Wat hy was sonder kynt.</l>
<l n="680">Nochtant wan hy een dochter synt.</l>
<l><pb n="1,23"/> Seer ontsach hem Peleas</l>
<l>Te verliesen dat syn was,</l>
<l>Want, wouts hem Jason onderwynden,</l>
<l>Hy en mocht geen ontset vynden.</l>
<l n="685">Thert had hy tot hem wert fel.</l>
<l>Mit ghepeyns ende niet el</l>
<l>Viseerden hy hoe hyt bracht te desen,</l>
<l>Dat hy syns quyt mocht wesen,</l>
<l>Ende hy synen avermoet bevelde,</l>
<l n="690">So dat hy syn lant behelde.</l>
<l>Ende nyeweran en lach syn gedacht</l>
<l>Dan hoe hy hen honen mocht.</l>
<l>Dit deed hy in sulken ghebaer,</l>
<l>Dattes nyemant en wert ghewaer.</l>
<l n="695">In die tyden dat dit was,</l>
<l>Was een wonder, als ic las,</l>
<l>In een eylant dat Colchos hiet.</l>
<l>- Ic waen ment daer bescreven siet. -</l>
<l>Dit was een ram, ende had een vlies,</l>
<l n="700">Al fyn guldyn, gheloeft my dies.</l>
<l>Mer ten was nyemant soe vroet,</l>
<l>Noch so sterck, noch syns lyfs soe groet,</l>
<l>Die weten mocht by wat dinghen</l>
<l>Ment uytten lande mocht brenghen.</l>
<l n="705">Dus en mocht nyemant bekennen</l>
<l>Hoe men dat vluys mocht gewynnen.</l>
<l>Ten dienden niet wat men daer toe deede,</l>
<l>Want die dinc, die dat bevrede,</l>
<l>En lieter nyemant comen beneven</l>
<l n="710">Hy en most ommer laten tleven:</l>
<l>Het doet den menighen prueven daer,</l>
<l>Die nummermeer en keerde daernaer</l>
<l>Peleas was in fellen rade,</l>
<l>Hy en conde geweten hoe hy dade</l>
<l n="715"><pb n="1,24"/><milestone unit="fol" n="6v"/> Synen neve van den lyve,</l>
<l>Ende hys aen synre eeren blyve.</l>
<l>Jason was van cleenre ouder,</l>
<l>Hy en dorst hem tonen noch hy en woude</l>
<l>Dat hy hem haet cleyn of groot:</l>
<l n="720">Nochtant had hy en gherne doot.</l>
<l>Hy versierden, als wel aen schynen,</l>
<l>Dat hy hem daertoe sal pynen</l>
<l>Hoe hy Jason seinden den heer,</l>
<l>Dat hy nummermeer en keer.</l>
<l n="725">Seker is hy wel dies,</l>
<l>Vaert hy om dat gulden vlies,</l>
<l>Dat hy ontlyft ende ontteert</l>
<l>Ende dat hy nummermeer en keert.</l>
<l>Daernae en leet niet een maent</l>
<l n="730">Dat Peleas syn volck vermaent</l>
<l>Te comen tot synen haeve.</l>
<l>Daer was menich van groten laeve:</l>
<l>Coninghen, greven, wie des wondert,</l>
<l>Ende ridderen meer dan vij hondert.</l>
<l n="735">Jason was daer, ende Hercules,</l>
<l>Die vroem was, - dat scryft Dares, -</l>
<l>Die menich wonder deed int lant</l>
<l>Ende die verscloech menighen vyant,</l>
<l>Ende die die pael setten al daer,</l>
<l n="740">Daer se Alexander vant daernaer.</l>
<l>Synre daet, der ic my vermeten,</l>
<l>Ende word nummermeer vergheten.</l>
<l>Groet was dat hof, - telt ons die saghe, -</l>
<l>Ende gheduerden vij daghe.</l>
<l n="745">Die coninck sprac tot Jason,</l>
<l>Daert hoerden al syn baroen:</l>
<l>"Hoert, lieve neve, segt my,</l>
<l>"Ic en myn geen dinc voer dy,</l>
<l><pb n="1,25"/> "Des gheloeft my sonder waen.</l>
<l n="750">"Mer een dinc doe ic u verstaen:</l>
<l>"Du bist scoen, jonck ende stout</l>
<l>"Ende ridder van groter ghewout;</l>
<l>"Volmaeckt bistu van allen leden,</l>
<l>"In menich lant hefstu ghestreden,</l>
<l n="755">"Daertoe hefstu alleenweghe</l>
<l>"Den prys ghehadt ende seghe.</l>
<l>"Dyn dinc is dy vergaen alsoe,</l>
<l>"Dat ghys te recht moecht syn vroe.</l>
<l>"Ten is nyemant in die werlt wyt,</l>
<l n="760">"Van dynen daghen, van dynre tyt,</l>
<l>"Die soe groet eer heft bejaghet</l>
<l>"Als men van dynen lyve saghet.</l>
<l>"Mer, wilstu noch doen myn leere,</l>
<l>"Du sult ghewynnen noch meer eere.</l>
<l n="765">"Kenstu dy van sulker macht,</l>
<l>"Dattu in Colchos om den vacht,</l>
<l>"Die al is van goude roet</l>
<l>"Ende daer die meere af is so groet,</l>
<l>"Vaeren dorst ende ghyt vermoechts,</l>
<l n="770">"Dat ghy en te lande mit u brochts,</l>
<l>"So hadstu meer prys ghewonnen</l>
<l>"Dan ymant onder der sonnen.</l>
<l>"Ic sweer du, wers seker dies,</l>
<l>"Ist dattu ghewynnes den vlies,</l>
<l n="775">"Dat ic dy sal, in myn leven, -</l>
<l>"Myn lant al gheheel opgheven,</l>
<l>"Ende laten dy deraf wesen heer.</l>
<l>"Ghy en wilt oec saken nummermeer,</l>
<l>"Ic en salse dy doen na mynre macht,</l>
<l n="780">"Is dattu ghewynnes den vacht."</l>
<l>Jason hoerde wat die coninc seghede</l>
<l>Ende wat hy hem te voeren leghede:</l>
<l><pb n="1,26"/><milestone unit="fol" n="7r"/> Dat hy seid ende hem behiet</l>
<l>Ten dochte hem quaet wesen niet.</l>
<l n="785">Hy kent hem selven van der macht,</l>
<l>Ist dat hyt te doen acht</l>
<l>Ende hyt ommer wilt bestaen,</l>
<l>Dat hem dat vlies niet en sal ontgaen.</l>
<l>Groet wille quam hem aen tehande</l>
<l n="790">Te varen in vremden landen,</l>
<l>Ende te merckene hoet hem bequaem</l>
<l>Tlant, daer hy af hoerde den naem.</l>
<l>Gherne woud hy doen die saken,</l>
<l>Dat men veel van hem spraken</l>
<l n="795">Ende dat synen naem word verhoecht:</l>
<l>Hy proeft die dinck die men hem toecht.</l>
<l>Syns oems boesheit ende synen raet,</l>
<l>Daerin en merckte hy geen quaet.</l>
<l>Alsoe heft hy die dinck verstaen,</l>
<l n="800">Sonder enich losen waen,</l>
<l>Dat hy sprake om syn goet,</l>
<l>Al sonder enighen fellen moet.</l>
<l>Den oem antwoerden hy mit staden:</l>
<l>"Heer, ic segghes groot ghenaden.</l>
<l n="805">"Des getrouwe ic u wel, heer,</l>
<l>"Dat ghy gerne siet myn eer.</l>
<l>"Ghy hebt my een scoen ghebot:</l>
<l>"Dat loen u alre Gaden Got!</l>
<l>"Synt dat ghyt wilt ende gebiet,</l>
<l n="810">"Soe en wil icks laten niet.</l>
<l>"Ic en wil dermede niet langhe merren,</l>
<l>"En sy dat my Got wil werren.</l>
<l>"So vaste en wort hy niet ghewacht,</l>
<l>"Ic en gewynne wel den vacht!"</l>
<l n="815">Vroe was die coninc alst ginc aldus.</l>
<l>Hy deed soeken een, hiet Argus,</l>
<l><pb n="1,27"/> Die was der beesten waerstman een,</l>
<l>Die noch ye die sonne bescheen.</l>
<l>Als hem Peleas had ontbaden,</l>
<l n="820">Maende hy hem, by allen Gaden,</l>
<l>Dat hy enen taedel soud maken,</l>
<l>Alsoe goet in allen saken</l>
<l>Dat hy water, wynt ende waghe</l>
<l>Noch geen torment en ontsaghe.</l>
<l n="825">"Bynnen eenre maent," sprac Argus,</l>
<l>"Sal ic u maken tscip aldus,</l>
<l>"Datter niet aen en sal ontbreken."</l>
<l>Hy haeste hem. Binnen vier weken</l>
<l>Doe had hyt volmaeckt so wel</l>
<l n="830">Ende veel bet dan ymant el.</l>
<l>Dat scip was van stercken boerden,</l>
<l>Ic waen ghy nye van beteren en hoerden.</l>
<l>Sulke boeck ghewagen das,</l>
<l>Dat dit tyerste scip oec was</l>
<l n="835">Dat ye voer aver see,</l>
<l>Mer men gheloves myn noch mee.</l>
<l>Tierst dat scip was ghereet</l>
<l>Ende alle dinc daerin, Gotweet,</l>
<l>Ancker ende dat ghetouwe,</l>
<l n="840">Was vastghemaeckt ende getrouwe,</l>
<l>Liep in die see ende mare,</l>
<l>Achter Griecken haer ende daere,</l>
<l>Dat Peleas had maken doen</l>
<l>Dat scip, daermede soud Jasoen</l>
<l n="845">In dat lant van Colchos vaeren</l>
<l>Om dat gulden vluys te waeren.</l>
<l>Die beste ridder, die men vant</l>
<l>Overal in Griecken lant,</l>
<l>Ende lantsheren, die ic u sal noemen,</l>
<l n="850"><milestone unit="fol" n="7v"/> Syn tot Jason comen.</l>
<l><pb n="1,28"/> Sy boden hem, al sonder sparen,</l>
<l>Dat sy mit hem wouden vaeren.</l>
<l>Hy seits den heren grote ghenaden</l>
<l>Ende bats hem allen, dat syt daden</l>
<l n="855">Ende hem ghereiden saen, doer Gade,</l>
<l>Tierst dat hy sent bade:</l>
<l>Den daden sy hem alle gheloef.</l>
<l>Sy voeren thuys ende rumden thof.</l>
<l>Nu wil ic u apenbaren,</l>
<l n="860">Die mit hem in Colchos varen,</l>
<l>Want dat Wals swycht des.</l>
<l>Deen was die stoutte Hercules,</l>
<l>Theseus ende die oude Nestor,</l>
<l>Polux ende syn brueder Castor,</l>
<l n="865">Thelemons brueder Peleus,</l>
<l>Melagher ende Pyerocheus,</l>
<l>Cachus soen Thelamon:</l>
<l>Heer alder heren was Jason.</l>
<l>Als die tyt haer vernuyt</l>
<l n="870">Ende die dach den nacht verduyt,</l>
<l>Bloemen wassen ende cruyt,</l>
<l>Vogel singhen averluyt</l>
<l>Ende boem syn ghecleet</l>
<l>Mit gronen loveren, dat wel steet,</l>
<l n="875">Die see is sclecht, die wynt sacht,</l>
<l>Seit dat boeck, dat Jason bracht</l>
<l>Syn scip in die vloyt hiet Argos,</l>
<l>Daerin sy voeren te Colchos.</l>
<l>Doer Argus, den tymmerman,</l>
<l n="880">Wast geheten Argus dan.</l>
<l>Peleas deedt alsoe spysen,</l>
<l>Dat hem altoes, in gheenre wysen,</l>
<l>En ontbrac cleyn noch groot.</l>
<l>Nu syn comen die ghenoot</l>
<l n="885"><pb n="1,29"/> Alle, die die vaert willen bestaen.</l>
<l>Ten scepe so syn sy ghegaen,</l>
<l>Ende mit hem allen Hercules,</l>
<l>Die Jasons maech herde na es.</l>
<l>Die wynt wayde van den lande:</l>
<l n="890">Sy toghent tseil op mitten hande</l>
<l>Ende sy rumden haer haven.</l>
<l>Die wynt deedse henen scaven.</l>
<l>Sy seylden mids aver die see</l>
<l>Teghen Aseyn, myn noch mee.</l>
<l n="895">So seer seylden sy ende so ghereet</l>
<l>Dat sy, eer die weke leet,</l>
<l>Mit groter blytscap ende mit joyen,</l>
<l>Namen haven voer Troyen</l>
<l>Uytten scepe syn sy ghegaen,</l>
<l n="900">Jason ende Hercules saen;</l>
<l>Ende gesellen van den lande</l>
<l>Singhen, spelen op den sande.</l>
<l>Sy vernuen haer fonteynen,</l>
<l>Die in die see was worden onreyn;</l>
<l n="905">Sy daden maken altehant</l>
<l>Haer spyse op dat sant.</l>
<l>Twe daghe wouden sy daer rusten;</l>
<l>Sy waeren moede: haer mochtes lusten.</l>
<l>Anders en hadden sy ghenen wille</l>
<l n="910">Daer yet langhe te ligghen stille,</l>
<l>Dan sy hem deden te ghemake</l>
<l>Ende besetten haer saken,</l>
<l>Ende ghenen scade en daden sy</l>
<l>In dat lant ver of by.</l>
<l n="915">Die coninc van Troyen, Lamedoen,</l>
<l>Hoerde segghen, dat Jasoen</l>
<l><milestone unit="fol" n="8r"/> Ende Hercules ghewapent waeren</l>
<l>Mit anderen ridderen van der scaeren,</l>
<l><pb n="1,30"/> Mit seven dusent van den besten,</l>
<l n="920">Die daer laghen buten der vesten,</l>
<l>Ende sy op dat daer comen waeren</l>
<l>Dat sy den lande wouden deren</l>
<l>Ende doen menighen groten scade:</l>
<l>Tensy dat hyt verhueden dade,</l>
<l n="925">Daer mocht af comen synen lande</l>
<l>Swaer verlies ende groet scande.</l>
<l>Lamedon was vroem ende stout</l>
<l>Ende woud syn den lande hout.</l>
<l>Weert dat hy der swech toe stille</l>
<l n="930">Ende danderen daden haeren wille,</l>
<l>Die der stat laghen beneven,</l>
<l>Het mocht hem costen wel syn leven,</l>
<l>Ende dan wert al te spade.</l>
<l>Hy was een wys man van rade.</l>
<l n="935">Synen bade riep hy dan,</l>
<l>- Enen grauwen ende olden man -</l>
<l>Synen wil seid hy hem saen.</l>
<l>Die bade, diet wel heft verstaen,</l>
<l>Sat op ende reet ter see,</l>
<l n="940">Mit hem ghesellen twee.</l>
<l>So langhe reden sy tesamen,</l>
<l>Dat sy totten scepe quamen.</l>
<l>Om den meister dat sy vraghen,</l>
<l>Ende tierst dat sy hem saghen,</l>
<l n="945">Sprac die grauwe aldaer, mit staden,</l>
<l>Die baetscap, die hem was gheladen.</l>
<l>"Jason, verstaet wel die dinck,</l>
<l>"Hoert wat u ontbiet die coninck.</l>
<l>"Hy onbiet u naemelicke,</l>
<l n="950">"Ende den anderen van uwen rycke,</l>
<l>"Dat ghy syn lant ruemt saen</l>
<l>"Ende in vrede laten staen.</l>
<l><pb n="1,31"/> "Teghen synen wille ende syn gheer,</l>
<l>"Sydy hier comen mit uwen heer.</l>
<l n="955">"Hy en weet niet wel wes ghy beghert,</l>
<l>"Mer dar heft om ontweert,</l>
<l>"Na dien dat ghy syt onbekant,</l>
<l>"Dat ghy sout ligghen in syn lant.</l>
<l>"Hierby is hy dus vererret,</l>
<l n="960">"Hy en wil niet dat ghy langher merret.</l>
<l>"Wildy niet uytten lande vlien,</l>
<l>"U machter wel af misschien.</l>
<l>"Vaert henen, dat dunckt my goet,</l>
<l>"Eer men u meerre scande doet.</l>
<l n="965">"Wildy hier oec yet langher ligghen,</l>
<l>"Soe heit my u die coninck segghen,</l>
<l>"Hier en is nyemant, ist dat hy en vaet,</l>
<l>"Die daernae meer doet ridders daet.</l>
<l>"Ander ransoen en suldy gheven,</l>
<l n="970">"Dan u costen sal u leven!"</l>
<l>Jason hoerden syn tael.</l>
<l>Sy en bequam hem recht niet wael.</l>
<l>"Ghy, heren," sprac hy, "van synen lande,</l>
<l>"Die coninc doet ons groet scande,</l>
<l n="975">"Die ons syn lant dus ontseghet</l>
<l>"Ende, daertoe, te voren leghet,</l>
<l>"Dat wy morghen henen keren.</l>
<l>"Hy ende al syn lude meede,</l>
<l>"Nu ontbiet hy ons groet lelicheden.</l>
<l n="980">"Ic waen die wyle noch sal comen</l>
<l>"Dat rouwen sal hare sommen,</l>
<l>"Die daermeed te rade waeren!</l>
<l>"Bade, - sprac hy, - ghy sult vaeren</l>
<l>"Tot uwen heer, die ons waent verbloeden,</l>
<l n="985"><milestone unit="fol" n="8v"/> "Ende sweren dat, by onsen Gaede,</l>
<l><pb n="1,32"/> "Dat wy haven hier sochte</l>
<l>"Ende wy om gheen quaet en dochte</l>
<l>"Hem te doen in geenre tyt.</l>
<l>"Wy en sueken ghenen stryt.</l>
<l n="990">"Waeren in Griecken comen u heren,</l>
<l>"Men had hem ghedaen groet eer.</l>
<l>"Desen laster, die hy ons biet,</l>
<l>"En wort oec vergheten niet.</l>
<l>"Wy sullen dien claghen, alst hy weet:</l>
<l n="995">"Dent toernere sal ende wesen leet."</l>
<l>Hercules sprac totten bade:</l>
<l>"Wy sullen die haven rumen, by Gade!</l>
<l>"Mer een dinc hoer, dat ic dy saghe,</l>
<l>"Ende segt Lamedon voerwaer:</l>
<l n="1000">"Eer noch lyden iij jaer</l>
<l>"Sullen wyt lant sueken ende syn hof,</l>
<l>"Ende niet vraghen om syn oerlof,</l>
<l>"Weder them lief sy ofte leet.</l>
<l>"Al dreyghet hy ons nu, Gotweet,</l>
<l n="1005">"Hy en sals dan niet doen in trouwen.</l>
<l>"Het mach ons te recht rouwen,</l>
<l>"Dat hy ons desen laster biet:</l>
<l>"Hem sals comen noch sulck verdriet,</l>
<l>"Dat hy daerom ontteert sal wesen,</l>
<l n="1010">"Eert speel ten einde wort ghelesen.</l>
<l>"Men salder noch veel om ontlyven,</l>
<l>"Dat en sal niet moghen blyven!"</l>
<l>Voert was die bade van der poert.</l>
<l>Hy sprac: "Ghy, heren van Griecken, hoert.</l>
<l n="1015">"Troegt ghedreych ghelyc wel vaeren.</l>
<l>"Om gheen scelden coem ic hare.</l>
<l>"Myn baetscap liet ic u weten:</l>
<l>"Ic waen, icker niet en heb vergheten.</l>
<l><pb n="1,33"/> "Ic heb hier niet te doen meer,</l>
<l n="1020">"Mer ic vaer te mynen heer.</l>
<l>"Ist u lief, ghy moecht vaeren,</l>
<l>"Ende ghy moecht oec blyven, twaeren.</l>
<l>"Mer doch soud ic u raden dat,</l>
<l>"Dat ghy ommer dese stat rumde bat."</l>
<l n="1025">Mittien keerden hy dan hy quam.</l>
<l>Die Griecken waeren seer gram.</l>
<l>Een dinc weet ic wel voerwaer:</l>
<l>Hadden sy die macht ghehadt daer,</l>
<l>Dat sy daenen niet en sceiden</l>
<l n="1030">Eer sy ghescayt hadden den luden,</l>
<l>Mer haer volc en was niet groot.</l>
<l>Des mosten syt laten. Doer den noot</l>
<l>Sy en dorsten niet wel bliven daer.</l>
<l>Des avonts sceepten sy daernaer,</l>
<l n="1035">Die haven rumden dat ghesinde.</l>
<l>Sy seylden vast mitten wynde.</l>
<l>Seer beclaegde hem Jason</l>
<l>Dat hem deed Lamedon,</l>
<l>Nestor ende syn ghesellen:</l>
<l n="1040">Haere toerne en mocht nyemant tellen.</l>
<l>Sy seilde so veel ende so veere,</l>
<l>Byden steen ende byder sterren,</l>
<l>Dat sy havede in Colchos,</l>
<l>In die ryvier Fathidos.</l>
<l n="1045">Uytten scepe ghinc Jason,</l>
<l>Hercules ende Thelamon,</l>
<l>Ende anderen ghereet.</l>
<l>Eerlic waeren sy ghecleet:</l>
<l>So myt gebrueseert van goude,</l>
<l n="1050">Had ellic gheverwet als hy woude,</l>
<l>Ghevodert mit grauwe of mit ermynne,</l>
<l>Ellic heer na den wille syne.</l>
<l><pb n="1,34"/><milestone unit="fol" n="9r"/> In der havenen soe es</l>
<l>Een stat, hiet Jamenetes,</l>
<l n="1055">Goet, sterck ende herde groot,</l>
<l>Ghevest wel, teghen haeren noot,</l>
<l>Mit ene herde stercker muere,</l>
<l>Marbaryn goet ende duere.</l>
<l>Daer was menich scoen sale,</l>
<l n="1060">Menich groet huys by getaele,</l>
<l>Menich ridder, menich coman</l>
<l>Die rycke was ende gherne wan.</l>
<l>Daer waeren vrouwen ende joffrouwen,</l>
<l>Scoen, des moegdy wel ghetrouwen.</l>
<l n="1065">Het was die beste die men vant</l>
<l>Ende daertoe was rycke al dat lant,</l>
<l>Vol van fruten ende van venisoen,</l>
<l>Ende vyssche ghenoech te allen doen.</l>
<l>Dus lach die poert Jachenites:</l>
<l n="1070">Die coninck daeraf hiet Certes.</l>
<l>Alt volck was daer wel gecleet,</l>
<l>Ghetempert wel, te maten heet.</l>
<l>Het was tien tyde van den jaer</l>
<l>Dat die daghe waeren claer.</l>
<l n="1075">Jason ende Hercules,</l>
<l>Berus ende Cholaes,</l>
<l>Thelamon ende Nestor,</l>
<l>Pollux ende syn brueder Castor,</l>
<l>Melachar ende Theseus,</l>
<l n="1080">............</l>
<l>Dese xij lantsheren</l>
<l>Ginghen voert mit groter eeren.</l>
<l>Ter statwert gaen sy ghereet,</l>
<l>Ridderlicke ende wel ghecleet.</l>
<l n="1085">Goede luden schenen sy, twaeren,</l>
<l>Soe scoen konden sy ghebaren.</l>
<l><pb n="1,35"/> Doen bynnen der stat quam die man</l>
<l>Sach men se te wonder an.</l>
<l>Die gheen die stonden opter straten</l>
<l n="1090">Ende voer die dore saten,</l>
<l>Wiste gherne al te samen</l>
<l>Van wat lande dat sy quamen.</l>
<l>Niet meer en maeckte sy hem ayse,</l>
<l>Eer sy quamen ten pallayse,</l>
<l n="1095">Daer sy den coninc Certes vonden,</l>
<l>Die groet ghedinghe hadden tien stonden.</l>
<l>Voer den sael bynnen muere,</l>
<l>Tellet ons die aventuere,</l>
<l>Was een plaetse groet ende breet,</l>
<l n="1100">Wel ghemaeckt als daerto steet:</l>
<l>Daer waeren der baroenen veele,</l>
<l>In groten feesten, in groten speele.</l>
<l>Des daghes waeren daer orsse ende perde</l>
<l>Menich ende van groter weerde;</l>
<l n="1105">Menighen man ghecleet wel</l>
<l>Mocht men daer sien aent speel.</l>
<l>Ter poerten in ginghen die heren.</l>
<l>Certes ontfinck se mit eren;</l>
<l>Syne baroene, die daer staen,</l>
<l n="1110">Hebben se mit eren oec ontfaen.</l>
<l>Tierst dat die coninck vernam</l>
<l>Wat tvolc woud ende wan tquam,</l>
<l>Deen hy hem te tien stonde</l>
<l>Alle die eer die hy conde,</l>
<l n="1115">Ende herbergde se al te samen:</l>
<l>Synt dat sy uyt Griecken quamen</l>
<l>En hadden sy nye al sulck ghevoech;</l>
<l>Eten ende drincken hadden sy ghenoech.</l>
<l>Die coninck deed se in een camer gaen,</l>
<l n="1120">Om Medeam senden hy saen.</l>
<l><pb n="1,36"/> Dat was syn dochter, als ic las,</l>
<l>Die uyttermaten scoen was,</l>
<l>Ende meer toveryen conde</l>
<l>Dan yemant cost in dier stonde.</l>
<l n="1125"><milestone unit="fol" n="9v"/> Nigromancye had sy gheleert,</l>
<l>Ende van kynde daeraen ghekeert.</l>
<l>Daerby wist sy sulcke cracht:</l>
<l>Van den dach maeckte sy wel nacht;</l>
<l>Sy deed wederkeren ryvieren</l>
<l n="1130">Ter berchwert teghen manieren;</l>
<l>Sy deedt wayen, sy maket stille.</l>
<l>Als sy hoerden al haer tshertten wille,</l>
<l>Deed sy aen een parament,</l>
<l>Dat haer was van Indien ghesent:</l>
<l n="1135">Dat was ghevodert mit ermeline</l>
<l>Ende den mantel mit saveline.</l>
<l>Dat laken was sevenvoude</l>
<l>Syn ghewichte was van goude.</l>
<l>Doe sy ghereet was, ende sy saen</l>
<l n="1140">Quam uytter cameren ghegaen,</l>
<l>Ende mit haer xx joffrouwen,</l>
<l>Die scoenste die men mochte scouwen,</l>
<l>En had Medea ghedaen.</l>
<l>Mer als gout moet by silver staen</l>
<l n="1145">Of die rose by ander bloemen,</l>
<l>So en mach geen ghelyc comen:</l>
<l>Alst scoen by den scone leghet,</l>
<l>So is den enen den prys ontseghet.</l>
<l>Medea quam al doer den saele,</l>
<l n="1150">Thoeft een deele ghesclaghen te dale,</l>
<l>Alse die rose, recht ghedaen,</l>
<l>Die den douwe heft ontfaen.</l>
<l>Sy is haefs ende wel gheleert;</l>
<l>Haer vader is die se altoes eert.</l>
<l n="1155"><pb n="1,37"/> Sy had bevraghet al te voren,</l>
<l>Wan die heren waeren ghebaren,</l>
<l>Ende doe sy wist welck Jason was,</l>
<l>Was sy herde blyde das.</l>
<l>Sy had hem daer te voren int hof</l>
<l n="1160">Haer ghegeven groot lof:</l>
<l>Des mynden sy hem herde seere.</l>
<l>Sy en mochte in gheenre manieren</l>
<l>Haer oghen yet van hem sclaen,</l>
<l>So wel docht hy haer ghedaen:</l>
<l n="1165">Oghen merckten sy ende mont;</l>
<l>Den hals lanck, dat hem wel stont.</l>
<l>Volmaeckt was hy in allen manieren,</l>
<l>Ende daertoe simpel ende goedertieren,</l>
<l>Sterck ende groot ende wel ghemaeckt.</l>
<l n="1170">Dits die sake die sy maeckt</l>
<l>Van mynnen also seer ontsteken,</l>
<l>Dat haer hertte dochte breken.</l>
<l>So wel becoempt haer syn leven,</l>
<l>Haer mynne had sy hem schier gegeven,</l>
<l n="1175">Had sy hem ghesien in enighen stede,</l>
<l>Daer hy hoer had ghebeden.</l>
<l>Noyt ende wist men daer te voren</l>
<l>Dat sy man had vercaren.</l>
<l>Nu is sy alsoe ghevaen,</l>
<l n="1180">Dat sy niet en mach ontgaen,</l>
<l>Sy en most hem tonen goede gonste.</l>
<l>Luttel docht haer alle die conste</l>
<l>Die sy wist ende can.</l>
<l>Al haer syn leid sy daeran,</l>
<l n="1185">Hoe sy hem teren man creghe</l>
<l>Ende sy meed mocht vaeren en weghe.</l>
<l>Dus so doecht sy sekerlicke</l>
<l>Groten arbeit alle die weke:</l>
<l>Sy en mach rust noch sclaep ontfaen,</l>
<l n="1190"><pb n="1,38"/> So heft se die myn nu ghevaen,</l>
<l>Daer sy voer had cleen hoede.</l>
<l>Ducke peinsden sy in haeren moede</l>
<l><milestone unit="fol" n="10r"/> Hoe dat ommermeer mach wesen</l>
<l>Dat sy daeraf mach syn ghenesen.</l>
<l n="1195">Seer ontsach sy dat beghyn.</l>
<l>Eens daghes was sy daerin,</l>
<l>Die coninck had se doen halen</l>
<l>Na den ethen in den saele.</l>
<l>Hy nam se in den arm syn</l>
<l n="1200">Ende custe se aen haer mondelyn.</l>
<l>Daerna vermaenden hy haer des:</l>
<l>"Gaet tot Jason ende Hercules,</l>
<l>"Ende maket teghen den heren conde."</l>
<l>Die joffrouwe, die seer wonde</l>
<l n="1205">Int hertte bynnen droech,</l>
<l>Sprac: "Here, gherne!" Ende sy loech.</l>
<l>Mittien is sy ten Griecken ghekeert.</l>
<l>Die scone, die vroede, die wel geleert</l>
<l>Was, hads een deel haeren wille.</l>
<l n="1210">Mittien sprac sy te maten stille:</l>
<l>"Her Jason, ghy moecht verstaen</l>
<l>"Dat ic dorperheit had ghedaen,</l>
<l>"Dat ic my teghen u beconde.</l>
<l>"Hy waer sot dies hem bewonde.</l>
<l n="1215">"Ten duncket my misdaen oec niet,</l>
<l>"Die enen vremden man eer biet,</l>
<l>"Dat hy en gruet ende ghevet raet,</l>
<l>"Na dien dat in den lande staet."</l>
<l>- "Joffrouwe," sprac Jason eer yet lanck,</l>
<l n="1220">"Ic segghes u herde groten danck,</l>
<l>"Dat ghy enen vremden man</l>
<l>"Aldus goetelic spreket an.</l>
<l>"Ghy hebt ghedaen ghelyc den goeden,</l>
<l><pb n="1,39"/> "Dat ghy u hiertoe wout oetmoeden.</l>
<l n="1225">"Ic wils u al myn leven lanck</l>
<l>"Gherne weten groten danck.</l>
<l>"Mit recht is u dat hertte vroe,</l>
<l>"Dat ghy syt gheleert alsoe.</l>
<l>"Ghy syt scoen ende wel ghemaeckt</l>
<l n="1230">"Ende van talen wel gheraeckt."</l>
<l>- "Jason," sprac sy, "ic merck dies</l>
<l>"Dat ghy comen syt omt vlies,</l>
<l>"Ende om ander dinck dat niet en is cleen.</l>
<l>............</l>
<l n="1235">"Mer, al waeren al die man te samen</l>
<l>"Die noyt in die werlt quamen,</l>
<l>"So en hadden sy niet die cracht</l>
<l>"Dat sy ghewonnen dien vacht.</l>
<l>"Dat ghys proeft is om niet.</l>
<l n="1240">"Hets oec ducwil gheschiet</l>
<l>"Dat daer lude om mosten sterven,</l>
<l>"Nochtant en mochten sys niet verwerven.</l>
<l>"Ic waen daer noyt man en ontghinc,</l>
<l>"Die hem pynden om die dinc.</l>
<l n="1245">"Die Gade hebben daertoe gheset</l>
<l>"Sulke hoede ende sulck belet</l>
<l>"Als men daer behoeft. Ic segghe u hoe:</l>
<l>"Mars setter twe ossen toe,</l>
<l>"Die vuer werpen tallen stonden</l>
<l n="1250">"Uytten nese ende uytten monde,</l>
<l>"Die duncken coperyn oec wesen.</l>
<l>"Van dien en mach nyemant ghenesen.</l>
<l>"By starcker nigromancye</l>
<l>"Hoeden sy die een partie.</l>
<l n="1255">"Die wynnen wilde oec den ram</l>
<l>"Hy most die ossen maken tam,</l>
<l>"Weer mit crachten, weer mit rade,</l>
<l>"Sodat hy se erselen dade.</l>
<l><pb n="1,40"/> "Mer ic waen dat niet en ghedoghe</l>
<l n="1260">"Mars, die Got van dien orloghe.</l>
<l>"Noch soe syn daer ander saken</l>
<l><milestone unit="fol" n="10v"/> "Die der nyemant en laten ghenaken.</l>
<l>"Een serpent vint men daer oec,</l>
<l>"Die noyt en scliep noch oghe loec.</l>
<l n="1265">"Het hoet den ram op deen syde.</l>
<l>"So wat daer coemt, in cortten tyde</l>
<l>"Ist doot van ghenen fellen dier,</l>
<l>"Van synen fenynne, van synen vuer,</l>
<l>"Het is vreselic ende groot.</l>
<l n="1270">"Noyt en sach man des ghenoot:</l>
<l>"Men en cans soe niet beghaen,</l>
<l>"Dat ment honen mach ofte sclaen.</l>
<l>"Jason, nu proeft ende merckt dies,</l>
<l>"U is wel onghereet dat vlies.</l>
<l n="1275">"Die saken syn aldus ghescepen:</l>
<l>"Grote sotheit hebdy begrepen.</l>
<l>"Bestaet ghys, u wortter af wee,</l>
<l>"Ghy en gheneses nummermee."</l>
<l>- Jason antworden der joffrouwen:</l>
<l n="1280">"Nu en merckt niet mynen rouwe.</l>
<l>"Ic en quam daerom niet uytten lande</l>
<l>"Om te meerre myne scande:</l>
<l>"Ic wil eer sterven! Of ic bekynde</l>
<l>"By wat saken ict vlies ghevynde!</l>
<l n="1285">"Mach ickes ghewynnen niet mit eren,</l>
<l>"Ic en vraghe nummer na enich keren,</l>
<l>"Want ic bleve ommermeere</l>
<l>"Al ontset van mynre eere.</l>
<l>"Daerom moet ic die dinc bestaen.</l>
<l n="1290">"So veel heb icker toe ghedaen:</l>
<l>"Weert my goet sy ofte quaet,</l>
<l>"En laets niet doer niemants raet."</l>
<l>- "Gaestu, du sterfster om, dat siemen:</l>
<l><pb n="1,41"/> "Daeraf en mach die helpen niemen.</l>
<l n="1295">"Dat is scade groet, twaeren.</l>
<l>"My dunckt ghy wilt ommer vaeren.</l>
<l>"Mer, waer ic seker van uwen lyve,</l>
<l>"Dat ghy my nemen wout te wyve,</l>
<l>"Ende ghy my wout ghetrouwe wesen,</l>
<l n="1300">"Ic soud u raden wel te desen</l>
<l>"Hoe dat dinc soud syn begaet</l>
<l>"Dat ghys bleeft al onghescaet.</l>
<l>"Sonder my en is gheen,</l>
<l>"Die u mach helpen groot of cleen.</l>
<l n="1305">"Ic heb my van kynde ghekeert</l>
<l>"Aen nigromancye ende die gheleert.</l>
<l>"Of icket wille, ic salt volbringen:</l>
<l>"My en ontfechten ghene dinghe;</l>
<l>"Dat anderen is te doen swaer.</l>
<l n="1310">"En verweghet my niet een haer.</l>
<l>"Merckt nu wel wattu doen sout.</l>
<l>"Ofstu my dit ghelaven wout,</l>
<l>"Segt my daeraf dynen syn</l>
<l>"Ende die waerheit noch meer noch myn."</l>
<l n="1315">- "Lieve joffrouwe," sprac Jason,</l>
<l>"Desen eet so wil ic doen,</l>
<l>"Op Jupiter, der Gaden heer,</l>
<l>"Dat ic u gherne woud doen eer,</l>
<l>"Ende ic u woude te wyve trouwen</l>
<l n="1320">"Ende eren ghelyc mynre vrouwen.</l>
<l>"Myn lief bleefdy ende myn amye,</l>
<l>"Van my bleef u die heerscappye.</l>
<l>"Ic soud my pynen vroech ende spade,</l>
<l>"Hoe ic uwen wille ghedade.</l>
<l n="1325">"In myn lant soud ic u leyden,</l>
<l>"Daer men eren soud ons beiden;</l>
<l>"Alle die grote rycke heren</l>
<l>"Souden tuwen wille keren;</l>
<l><pb n="1,42"/> "Ghy sout hebben meerre jolyt</l>
<l n="1330">"Dan ghy noyt hadt in uwen tyt."</l>
<l><milestone unit="fol" n="11r"/> - Medea sprac: "Wel suete mynne,</l>
<l>"Dits daer ic al om beghynne.</l>
<l>"Wy laten staen alle die dinc,</l>
<l>"Totdat sclaept die coninc.</l>
<l n="1335">"In myn camere coemt alleen,</l>
<l>"Mit u en brengt ghesellen engheen.</l>
<l>"Daer suldyt sweren alsoe my,</l>
<l>"Dat ic uwes seker sy.</l>
<l>"Dan wil ic u doen bekant</l>
<l n="1340">"Hoe ghy die ossen ende die serpent</l>
<l>"Sult dwinghen opten dach van morgen,</l>
<l>"Sonder enighe grote sorghe."</l>
<l>- Jason sprac: "Joffrouwe, dat sy;</l>
<l>"Mer dunckt u goet, coemt tot my:</l>
<l n="1345">"Ic en soud weten hoe opstaen</l>
<l>"Ende tuwer cameren ingaen."</l>
<l>- "Vrient," sprac sy, "dat wort ghedaen."</l>
<l>Oerlof nam sy ende ghinc wech saen.</l>
<l>In die camer ghinc sy weder:</l>
<l n="1350">Thertte spranc haer op ende neder,</l>
<l>Dat deed myn die der inne lach.</l>
<l>Seer vernoyt haer dat die dach</l>
<l>Alsoe langhe moet ghedueren:</l>
<l>Haer dunckt ghelenghet alle die uyre.</l>
<l n="1355">Soe langhe vernoyde haer die dinc,</l>
<l>Dat die sonne onderghinc.</l>
<l>Seer langhet haer na den nacht,</l>
<l>Te doen dat sy hevet gheacht.</l>
<l>Ende, doet al was doncker nacht,</l>
<l n="1360">Nochtant en was haer niet gesacht.</l>
<l>Sy sach ducke om die mane,</l>
<l>Of sy yet woud opgaen.</l>
<l><pb n="1,43"/> Den nacht waent sy wel verliesen:</l>
<l>Dat doet se sorghen ende rysen;</l>
<l n="1365">Sy was bleeke, dic weder root.</l>
<l>Die in den saele feeste groot</l>
<l>Maeckten, daden se dicke jameren.</l>
<l>Ter doren ghinc sy van der cameren,</l>
<l>Om te horen of die knapen</l>
<l n="1370">Noch riepen om enich sclapen.</l>
<l>Daer bleef sy langhe staen stille,</l>
<l>Van coude doghede sy onwille.</l>
<l>"Heer Got," sprac sy, "wie mach dit wesen?</l>
<l>"Wanner poerter een van desen?</l>
<l n="1375">"Hebben sy gheseit in waeren saken,</l>
<l>"Dat sy huden niet en sullen sclapen?</l>
<l>"Wie sach ye dus waken heer?</l>
<l>"Hebben sy te sclapen gheen gheer?</l>
<l>"Verdwaest volc van dollen seden!</l>
<l n="1380">"Die middernacht is wel na leden,</l>
<l>"Ten is den daghe niet verre.</l>
<l>"Ic mach my selven wel wesen erre,</l>
<l>"Ic onderwynde my vremder dinghen:</l>
<l>"Mer recht weert dat men my vynghe</l>
<l n="1385">"Dan enen onreynen dief!</l>
<l>"Nu mocht aen my mercken myn lief</l>
<l>"Grote dolheit; ic bin te gha!</l>
<l>"Wat helpt dat ic te langhe hier sta?</l>
<l>"Ja en ben ic des niet in vaere,</l>
<l n="1390">"Dat hy hudenmeer niet en coemt hare,</l>
<l>"Tierst dat tot hem coemt myn bade.</l>
<l>"Ic ben een dwaesynne, by Gade,</l>
<l>"Dat ic hier stae so langhe stonde!</l>
<l>"My rouwet dat ickes ye begonde."</l>
<l n="1395">Sy laet die doer ende gaet te bedde:</l>
<l>Mer dies seit my myn wedde,</l>
<l>Dat sy daer onlaghe sal dueren.</l>
<l><pb n="1,44"/> Sy en mochtet niet besueren:</l>
<l>Van den bedde spranc sy saen</l>
<l n="1400">Ende heft een vynster ontdaen;</l>
<l>Sy wert der mane saen bekynne.</l>
<l><milestone unit="fol" n="11v"/> Mittien vernuwede haer die mynne.</l>
<l>Sy sprac: "My heves nu ghedacht,</l>
<l>"Het is na den middernacht."</l>
<l n="1405">Dat vynsteren scloet sy ende ghinc dane,</l>
<l>Seer gram, nae mynen wane.</l>
<l>In die camer stont sy stille:</l>
<l>Sy had een deel haren wille,</l>
<l>Want hen die heren alle scieden</l>
<l n="1410">Ende te sclapene bereiden.</l>
<l>Ter dore ghinc sy bleeke ende vael.</l>
<l>Sy sach achter den sael</l>
<l>Die bedden maken haer ende daer.</l>
<l>Daerby wert sy saen ghewaer</l>
<l n="1415">Dat sy schier souden sclapen.</l>
<l>Hierna ghinc sy weder gapen,</l>
<l>Achter der cameren luysteren ende spien,</l>
<l>Ende ghinc doer die lokeren sien</l>
<l>Of sy allen waeren gheleghen.</l>
<l n="1420">Sy merckten herde wel waer teghen</l>
<l>Jason lach: dat was haer lesse.</l>
<l>Doe ghinc sy soeken troestenisse</l>
<l>Aen haer meestersse; altemaele</l>
<l>Seid sy haer die sake sonder hale:</l>
<l n="1425">"Te ghenen bedde, hebdyt verstaen,"</l>
<l>Sprac Medea, "suldy gaen.</l>
<l>"Die daerop leghet, brenckt my gereet,</l>
<l>"Hemelicke, dats nyemant en weet."</l>
<l>- "Minne, gaet voer sclapen saen,</l>
<l n="1430">"Dat wert herde wel ghedaen.</l>
<l>"Die nacht is een deel ghegaen.</l>
<l><pb n="1,45"/> "Hy mocht in dorpernie verstaen,</l>
<l>"En waerdy noch te bedde niet."</l>
<l>Medea deed dat men haer hiet:</l>
<l n="1435">Sy deed af haer ghewaden</l>
<l>Ende ghinc te bedde, mit goeden staden,</l>
<l>Op een bedde dat duer was,</l>
<l>Ic waen van beteren noyt man en las:</l>
<l>Die sponden van silver, die stapels guldyn,</l>
<l n="1440">Daerinne menich duer robyn,</l>
<l>Mierauden, thopasen ende sophieren,</l>
<l>Ende menigherhande dieren,</l>
<l>Die rycke syn altemael.</l>
<l>So goeden en quam nye in Tessale.</l>
<l n="1445">Die sclaeplaken wit van syden,</l>
<l>Men en vint so goeden nu ten tyden;</l>
<l>Die oercussen goet ende fyn,</l>
<l>Noyt en had beter moghen syn;</l>
<l>Dat coffertuer was seer goet,</l>
<l n="1450">Daer ene penne inne stoet</l>
<l>Van enen dueren lichte alsoe claer</l>
<l>By nacht oft een vuer waer;</l>
<l>Dat laken, daeraf scryven die clercken,</l>
<l>Was van sarasinsse werke.</l>
<l n="1455">Die maegt is te bedde ghegaen,</l>
<l>Die scoen was ende wel ghedaen.</l>
<l>Sy was wel weert dat sy derop lach,</l>
<l>Want nye man haers ghelyc en sach.</l>
<l>Die quene gaet al dat sy mach</l>
<l n="1460">Ten bedde daer Jason lach,</l>
<l>Ende sy nam hem by der hant,</l>
<l>So dat nyemant ondervant.</l>
<l>Jason die stont op ghereet:</l>
<l>Ryckelicke heft hy hem ghecleet.</l>
<l n="1465">Heymelicke ende wel sachte</l>
<l><pb n="1,46"/> Sy hen schier in die camer brachte,</l>
<l>Daert licht was ende herde claer,</l>
<l>Want ij tortisien bernden daer.</l>
<l>Die doer scloet vaste die quene</l>
<l n="1470">Ende leyden ter joffrouwe allene.</l>
<l>Als hem Medea comen siet</l>
<l>Luyckt sy haer oghen ende en port niet.</l>
<l>Hy, die int hertte hadde suer,</l>
<l>Nam in syn hant die coffertuer.</l>
<l n="1475"><milestone unit="fol" n="12r"/> Mer Medea die vernaemt</l>
<l>Ende ghebeert of sy haer schaemt,</l>
<l>Ende seid: "Wie heft u hier ghebracht?</l>
<l>"Ghy hebt ghenoech ghewaect te nacht.</l>
<l>"Ic hoerde daer buten sulck gheruchte</l>
<l n="1480">"Dat ic cume sclapen mochte."</l>
<l>- "Joffrouwe, ic en soeke ander gheleede</l>
<l>"Dan u. Dat merckt wel gherede.</l>
<l>"Ic ben comen in u prysoen,</l>
<l>"Ic haep ghy my geen quaet en sult doen."</l>
<l n="1485">Die oude quen heft se ghelaten</l>
<l>Ende ghinc scaven hare strate.</l>
<l>Jason sprac alre yerst te voren:</l>
<l>"Ic ben u ridder, maghet vercoren,</l>
<l>"Ende sal syn, so waer ic keer,</l>
<l n="1490">"Ende sal blyven ommermeer.</l>
<l>"Ic bid u, na dien dat staet</l>
<l>"Dat ghy manscap van my ontfaet,</l>
<l>"Ende ic niet meer en doe</l>
<l>"Anders, dat ghy my raet daertoe."</l>
<l n="1495">- Medea sprac: "Nu hoert, Jason,</l>
<l>"Ghy hebt ghelaeft, dat suldy doen</l>
<l>"Sonder enighen valschen keer.</l>
<l>"Ghy en moghet my gheloven meer."</l>
<l>- "Joffrouwe," antwoerde Jason,</l>
<l n="1500"><pb n="1,47"/> "Dies wil ic u seker doen</l>
<l>"Als ghy selven wilt ende beghert:</l>
<l>"Dies west altoes onverveert."</l>
<l>Een syden hemde deed sy aene,</l>
<l>Daeaver enen grawen pels, ic wane.</l>
<l n="1505">Sy ghinc wech ende bracht een beelde</l>
<l>Van Jupiter, den stouten heelde,</l>
<l>Die sy hielt aver haren Got.</l>
<l>"Jason, nu merckt dit ghebot:</l>
<l>"Dits Jupiter, myn rechte heer.</l>
<l n="1510">"Ic en spot u myn noch meer.</l>
<l>"Ghy sult my hier nu seker maken</l>
<l>"Van my ende van u die saken.</l>
<l>"Ghy sult sweren ende segghen,</l>
<l>"Ende u hant hierop nu legghen,</l>
<l n="1515">"Dat ghy trouwe al u leven</l>
<l>"Houden sult ende niet begheven,</l>
<l>"Ende dat ghy my altoes sult syn</l>
<l>"Goet, ende doen den wille myn."</l>
<l>Jason swoer al haren wille daer,</l>
<l n="1520">Mer meynnedich bleef hy daernaer:</l>
<l>Dat scryft Ovidius sonder sparen.</l>
<l>Ende wes die meeste sculde waeren</l>
<l>En mach ic u niet maken condt.</l>
<l>Ic heb ghenoech te doen ter stont.</l>
<l n="1525">Waerom soud ic u nu langher leyden?</l>
<l>Sy versamende onder hem beiden</l>
<l>Den nacht mit herde groter vrouden,</l>
<l>Want sy hen onderlinghe trouden.</l>
<l>Elck deed gherne dat ander woude.</l>
<l n="1530">Die dach quam hem te boude,</l>
<l>Ende Jason sprac tot haer:</l>
<l>"Vrouwe, ic werde des daghes ghewaer.</l>
<l>"Ic en mach niet langher syn by u,</l>
<l><pb n="1,48"/> "Ic moet te mynen bedde nu.</l>
<l n="1535">"Nu peynst so, vrouwe, om myn bederve,</l>
<l>"Dat ickes u dancke eer ic sterve."</l>
<l>- "Vrient, laet al u sorghen staen,"</l>
<l>Sprac Medea, "dit is ghedaen."</l>
<l>Beide syn sy opghestaen</l>
<l n="1540">Ende in cemenade ghegaen.</l>
<l>Medea nam een gulden forsier</l>
<l>Daeraen ghemaect was menich dier,</l>
<l>Ende toech daeruytte een figuer,</l>
<l>Ghemaect by consten ende manier.</l>
<l n="1545"><milestone unit="fol" n="12v"/> "Vrient," sprac tot hem die joffrouwe,</l>
<l>"Dit neempt mit u. Dit is ghetrouwe:</l>
<l>"Also lange als ghy dit aver u draghet</l>
<l>"Blyft ghy altoes onversaghet."</l>
<l>Een salve gaf sy hem daernaer,</l>
<l n="1550">Hoe men se noemt en weet voerwaer:</l>
<l>"Hiermede salvet uwe lede.</l>
<l>"U ist des wel te doen meede.</l>
<l>"So en dorft dy oec van dien</l>
<l>"Noch serpent noch vlamme ontsien.</l>
<l n="1555">"Ende neemt hier oec dit vingherlyn:</l>
<l>"Syns ghelyc en mach nerghent syn.</l>
<l>"Weet oec wel dat die steen</l>
<l>"Dat alreduerste dinc is een.</l>
<l>"So wie dat aen den vingher hadde,</l>
<l n="1560">"Hy en dorft ontsien worm noch padde,</l>
<l>"Noch gheen wapen die men vint,</l>
<l>"Noch toverye noch serpent,</l>
<l>"Noch hy en mach in gheenre manieren</l>
<l>"In water verdrincken noch in vuere.</l>
<l n="1565">"Noch heft die steen ander virtuyt:</l>
<l>"Wildy gaen sonder gheluyt</l>
<l>"Ende sonder scade ende sonder verdriet,</l>
<l><pb n="1,49"/> "Alsoe dat men u niet en siet,</l>
<l>"Neemt den steen in u hant:</l>
<l n="1570">"Des ben ic borghe ende pant</l>
<l>"Dat u nyemant en sal sien.</l>
<l>"Ende als ghy des niet en wilt plien,</l>
<l>"So laet den steen syn onbedeckt,</l>
<l>"Ten is man noch wyf die daerop mect,</l>
<l n="1575">"Ende ghy wert al onghesien.</l>
<l>"Dus en mach u niet misschien.</l>
<l>"Nu hoyt wel myn vingherlyn,</l>
<l>"Ic mynnet voer alle dinc die syn."</l>
<l>Daerna gaf sy hem enen brief.</l>
<l n="1580">"Jason," sprac sy, "suete lief,</l>
<l>"Ist dat ghy den ram ghewint,</l>
<l>"So en gaet vorder niet en twint,</l>
<l>"Eer ghy uwe sacrificie doet:</l>
<l>"Dus sachty der Gade moet.</l>
<l n="1585">"Wert dat ghy niet doen en wout,</l>
<l>"Ic waen ghyt duer ontgelden sout.</l>
<l>"Haeren moet suldy dus sachten.</l>
<l>"Daernae suldy u dies wachten,</l>
<l>"Dat ghy sult lesen mitter vaert</l>
<l n="1590">"Driewerf dit gescrifte te oestenwert.</l>
<l>"Vergheet ghy des, ghy syt gescent.</l>
<l>"Siet hiertoe een duer ciment:</l>
<l>"Werpt dit al in cortter stont</l>
<l>"Den ossen in haren mont</l>
<l n="1595">"Ende in haer nesegate schier;</l>
<l>"Dus wort pays van haren vuer.</l>
<l>"Ver voren doetse ende el niet.</l>
<l>"Mer wacht u wel dat ghy se niet en siet.</l>
<l>"Gaet dan henen in cortten tyden</l>
<l n="1600">"Teghen dat groet serpent stryden:</l>
<l>"Het sal grote weer doen.</l>
<l>"Mer en vervaert u niet, Jason,</l>
<l><pb n="1,50"/> "Ten sal niet, sonder waen,</l>
<l>"Teghen u moghen ontstaen.</l>
<l n="1605">"Die tande sclach uyt mit dynen swerde,</l>
<l>"Saegse op dy gherdyder eerde,</l>
<l>"Want aldus moetet gheschien:</l>
<l>"Daer saltu schier wassen sien</l>
<l>"Ridderen die syn ghewapent wel,</l>
<l n="1610">"Ten orloghe herde snel.</l>
<l>"Werpt op hem mitter eerden:</l>
<l>"Ellic sal den anderen mitten swerde,</l>
<l>"Daer ghy siet, te stucken sclaen.</l>
<l><milestone unit="fol" n="13r"/> "Als du dit heves ghedaen,</l>
<l n="1615">"So hefstu dyne dinc al volbracht,</l>
<l>"Die du so verre heves ghesocht.</l>
<l>"Den Gaden danckt des alleweghe</l>
<l>"Daer du by heves ghehadt den seghe.</l>
<l>"Dan daerna so staet die ram,</l>
<l n="1620">"Die is wel te maten tam.</l>
<l>"Neemt den vacht ende maeckt u dane.</l>
<l>"Ghy en hebt daer langher niet te stane,</l>
<l>"Mer coemt schier ten scepewert</l>
<l>"So ghy yerst moghet mitter vaert.</l>
<l n="1625">"Ic en weet u wat ghewysen meer,</l>
<l>"Mer ic bid u herde seer</l>
<l>"Dat ghy die sake aldus doet.</l>
<l>"Nu gaet wech, alst u dunckt goet.</l>
<l>"Niet langher en moghen wy hier staen:</l>
<l n="1630">"Die son sal saen rysen gaen."</l>
<l>Jason helde se ende custe</l>
<l>Also ducke alst hem luste.</l>
<l>Oerlof nam hy aen haer saen</l>
<l>Ende is op syn bedde ghegaen.</l>
<l n="1635">Nu is hy vroe ende blyde</l>
<l>Ende scliep al totter priemtyde.</l>
<l><pb n="1,51"/> Sy was van waken worden moede.</l>
<l>Syns lyfs was hy sonder hoede.</l>
<l>Ontwaeckt wert hy ende sach</l>
<l n="1640">Dat bynae was middach.</l>
<l>Hy stont op ende maeckten hem ghereet</l>
<l>Ende wilde daer hy dwonder weet.</l>
<l>Syn ghesellen worden vervaert</l>
<l>Alst hem so recht ernste wart.</l>
<l n="1645">Certes sach wel dat Jason</l>
<l>Ghene sake wilde doen.</l>
<l>"Jason," sprac, "noch cleen noch groet</l>
<l>"En wil ic scout hebben diere doot.</l>
<l>"Doet ghy mynen wille, twaeren,</l>
<l n="1650">"Ten vluys en soud niet vaeren,</l>
<l>"Want nyemant en keerden dane,</l>
<l>"Die die wille had te bestaen.</l>
<l>"Die Gade hebbent wel bedacht.</l>
<l>"Sy en willen niet dat die vacht</l>
<l n="1655">"Enich man doen syn hant:</l>
<l>"Dat is ons allen wel bekant.</l>
<l>"Hets misdaen, wildy daer vaeren.</l>
<l>"Mer ic segdy, sonder spaeren,</l>
<l>"Daed icker toe cracht of ghewelt,</l>
<l n="1660">"Het worde te laster van mij ghetelt.</l>
<l>"Daertoe dyns selfs raet</l>
<l>"By tyden dunckt my wesen quaet."</l>
<l>Jason is die achterleecht</l>
<l>Dat Certes die coninck seget.</l>
<l n="1665">Ende wat so hem ymant bat,</l>
<l>Hy maeckte hem henen uytter stat.</l>
<l>Hem volgden haer juxen ende baronen,</l>
<l>Syne ghesellen, mit Thelamone,</l>
<l>Totdat sy ten oever waeren</l>
<l n="1670">Daer Jason soud aver vaeren.</l>
<l><pb n="1,52"/> Daer moste blyven al dat heer</l>
<l>Ende hy moste aver dat veer,</l>
<l>Mer ten was niet herde breet,</l>
<l>Anderhalf myle, na dat ic weet.</l>
<l n="1675">An dander syde lach deylant,</l>
<l>Nie wyt, mer tscoenste dat men vant.</l>
<l>Daer sal hy vynden dat hy sochte</l>
<l>Ende daventuer die hy roecht.</l>
<l>Opten oever deed hy an</l>
<l n="1680">Syn halsberch, die stoutte man;</l>
<l>Syn knielinghe deed hy yerst ane,</l>
<l>Men vynt gheen so grote, ic wane;</l>
<l>Cousen van stale, daerop die spaeren</l>
<l><milestone unit="fol" n="13v"/> Van fynen goude, als wyt horen;</l>
<l n="1685">Daerna trac hy syn halsberch an,</l>
<l>Den besten die noyt man ghewan,</l>
<l>- Na hem was hy ghescapen wael -</l>
<l>Maelgien goet van fynen stael;</l>
<l>Op thoeft heft hy den hellem gheset,</l>
<l n="1690">Noyt en was gheen ghemaket bet:</l>
<l>Van goude een daerom ghebonden</l>
<l>Daer der Gaden naem in stonden;</l>
<l>Achter in scouder, ic weet wel,</l>
<l>Ende voren een duer berikel.</l>
<l n="1695">Ic waen hy groet sotheit dochte</l>
<l>Die enen beteren wilde ofte sochte.</l>
<l>Daerna gorden hy een duer swert,</l>
<l>Dat beste een dat ye ghewart:</l>
<l>Den hilt had hy van yvore,</l>
<l n="1700">Daerop, als ic bescreven hore,</l>
<l>Enen bokel van fynen goude,</l>
<l>Ic waen dat hy ander bokel en woude.</l>
<l>Enen spiet, den scarpste die men vant,</l>
<l>Nam hy mede in syn hant.</l>
<l n="1705">Tyerst dat hy had die wapen ane</l>
<l><pb n="1,53"/> Wilde Jason vaeren van dane.</l>
<l>Thelamon, Nestor ende Hercules,</l>
<l>Teseus, Serus ende Caloes,</l>
<l>Melaghar ende Pirothenus,</l>
<l n="1710">Achilles vader Peleus,</l>
<l>Castor ende Pollux die by hem stont,</l>
<l>Custen Jason aen synen mont</l>
<l>Ende allen die ghesellen mede.</l>
<l>Hy sceiden mit groter serichede.</l>
<l n="1715">Jason selven ruemden tlant</l>
<l>Mit enen boetken altehant,</l>
<l>Dat was wel te maten cleen.</l>
<l>Sonder scipman voer hy alleen:</l>
<l>Hy royde hene mitter vaert</l>
<l n="1720">Mit beiden handen ten landewert.</l>
<l>Baven den toerne stont Medea,</l>
<l>Daer hy voer ende sach hem na.</l>
<l>Sy weende - wat mocht sy doen mee? -</l>
<l>Als sy hem sach in die see.</l>
<l n="1725">Stille sprac sy ende heymelicke:</l>
<l>"Jason, ic waen my thertte bricke.</l>
<l>"Cume blyve ic in den synne,</l>
<l>"Want ic u mit trouwen mynne.</l>
<l>"En weet of ic meer sal ghenesen,</l>
<l n="1730">"Mer ten mach niet anders wesen.</l>
<l>"Ic waen my nummer goet ghescie</l>
<l>"Eer ic u mitten oghen sie.</l>
<l>"Vaer heb icks ende onghedout,</l>
<l>"Dat ghy yet vergheten sout</l>
<l n="1735">"Dat ic u leerden huden by tyde.</l>
<l>"Nummermeer en werd ic blyde</l>
<l>"Eer ic u heb in mynen arme.</l>
<l>"Ic bid den Gade dat hem ontferme</l>
<l>"Ende sy hem op u niet en erren.</l>
<l n="1740">"Ghy sult my al te langhe merren.</l>
<l><pb n="1,54"/> "Mer dat suete smaeckt bet</l>
<l>"Als ment na dat suer et. "</l>
<l>Jason heft hem also ghemoyt</l>
<l>Dat hy ten lande quam gheroyt.</l>
<l n="1745">Hy en merret langher niet,</l>
<l>Syn swert nam hy ende syn spiet.</l>
<l>Den boet ruemden hy tehant,</l>
<l>Ghewapent ghinc hy op dat lant.</l>
<l>Hy sach die serpent ende oec den stier,</l>
<l n="1750">Enen ram mitten vlies diere:</l>
<l>Het scheen so claer teghen die sonne,</l>
<l>Ten is niemant die ghemercken konne.</l>
<l>Uytten nesen ende uytten monden</l>
<l><milestone unit="fol" n="14r"/> Van den ossen daer sy stonden,</l>
<l n="1755">Ghinc die vlamme also claer</l>
<l>Alsof die werlt verbernet waer.</l>
<l>Jason nam die salve diere</l>
<l>Ende bestreck hem selven schiere.</l>
<l>Die figuer nam hy daernaer,</l>
<l n="1760">Die hem gaf Medea:</l>
<l>Op synen helm heft hy se geleecht,</l>
<l>Als hem Medea heft gheseecht.</l>
<l>Sacrificien maeckten hy den Gaden,</l>
<l>Als hem Medea had ghebaden.</l>
<l n="1765">Die woerd die sy hem beval</l>
<l>Las hy driewerf aver al.</l>
<l>Totten ossen ghinc hy schiere:</l>
<l>Dor die hette van den vuere</l>
<l>Veel na was verbernt syn schilt,</l>
<l n="1770">Altemael daer hy en hielt.</l>
<l>Dat dinc werp hy in cortter stont</l>
<l>In haer nese ende in haeren mont.</l>
<l>Doe was dat vuer saen ghedaen.</l>
<l>Ver voren deedt hyt eer hy se saen</l>
<l n="1775"><pb n="1,55"/> Mer hy en sachter altoes niet</l>
<l>Also als hem Medea hiet.</l>
<l>Wat sy hem hiet dat deed hy al,</l>
<l>Dat was hem een groot gheval.</l>
<l>Doe dese saken was gheint,</l>
<l n="1780">Ghinc hy soecken dat serpent.</l>
<l>Ende tierst dat hem die serpent versach</l>
<l>Wispelet lude al dattet mach,</l>
<l>Het huylde ende creet na syn manier</l>
<l>Ende venyn ghemenckt mit vuer.</l>
<l n="1785">Het bries so die eerde scheen breken.</l>
<l>Dat lant wert alom ontsteken.</l>
<l>Ten was nyemant in mynen waen</l>
<l>Die voer hem konde ghestaen.</l>
<l>Waer Jason niet so wel behoet,</l>
<l n="1790">Hy laghe schier onder die voet,</l>
<l>Want dat venyn ende brant</l>
<l>Hadden ghedoet altehant.</l>
<l>Met tghescryfte ende die coniure</l>
<l>Ende daertoe mede die figuere</l>
<l n="1795">Was hem daer hulpich ghenoech,</l>
<l>Ende dat vingherlyn dat hy droech.</l>
<l>Hy stacker op ontwe syn spiet,</l>
<l>Mer hy en moechts ghewonden niet.</l>
<l>Hy scloech so seer mitten swerde</l>
<l n="1800">Dat die sclaghe voeren in die eerde,</l>
<l>Mer so sterck was hem die huyt</l>
<l>Dat die sclaghe al spronghen uyt.</l>
<l>Het stac en dicke oec der neder</l>
<l>Dat hy mit pynen op stont weder.</l>
<l n="1805">Seer vernoyt den stoutten man</l>
<l>Dat hys ghedoghen niet en can.</l>
<l>Het werp sulck vuer uyt synen monde,</l>
<l>Dat hy cume ghedueren conde,</l>
<l>Dat hem tsweet uytten leden ran,</l>
<l n="1810"><pb n="1,56"/> Mer doch hyt gheluc ghewan</l>
<l>Ende syn swert also verdroech</l>
<l>Dat hy hem thoeft afscloech.</l>
<l>Waert yet veel langher ghebleven,</l>
<l>Jason had ghelaten tleven.</l>
<l n="1815">Mittien trac hy uyt die tande,</l>
<l>Hy saeyde se op dat eerde lande.</l>
<l>Ridderen quamen daeraf tehant,</l>
<l>Die wapene saghen sy op dat sant.</l>
<l>Jason werp op hem die eerde:</l>
<l n="1820">Ellic doden den anderen mitten swerde.</l>
<l>Nu wast altemael gheint</l>
<l>Syn arbeit ende syn parlement:</l>
<l>Des seit men hem groot eer.</l>
<l>Hy danckten synen Gaden seer.</l>
<l n="1825"><milestone unit="fol" n="14v"/> Mittien ghinc hy totten ram,</l>
<l>Schier hy hem tvlies afnam.</l>
<l>Niet langher en wilde hy daer staen</l>
<l>Omdat hem mochte te quade vergaen.</l>
<l>Ten sceep keerde hy sonder sparen</l>
<l n="1830">Ende wilde weder te lande varen</l>
<l>Mitten vacht die hy brochte.</l>
<l>Hy royden so hy best mochte.</l>
<l>Medea wast dien yerst sach,</l>
<l>Daer sy opter tynnen lach.</l>
<l n="1835">Haer hert ontdeed haer wel wyde,</l>
<l>Bleec wert sy in cortten tyde,</l>
<l>Dbloet liep haer weder onder doghen.</l>
<l>Nu mach sy wel blytscap toghen.</l>
<l>Hercules ende die ander heren</l>
<l n="1840">Saghen Jason wederkeren.</l>
<l>Blyde waeren sy dat hy quam,</l>
<l>Mer Certes was wel gram.</l>
<l>Jason quam aen dat lant,</l>
<l>Uytten boet ghinc hy tehant.</l>
<l n="1845"><pb n="1,57"/> Ic en can die blytscap niet ghetellen</l>
<l>Die doe maeckten al syn ghesellen,</l>
<l>Want sy en alle hadden weert.</l>
<l>Ontwapent was hy mitter vaert.</l>
<l>Alle die lude diet vernamen</l>
<l n="1850">Quamen ghinder al te samen</l>
<l>Te sien dat vlies, dat was rycke:</l>
<l>Nye en sach man dies ghelycke.</l>
<l>Het seid menich jonghelinc</l>
<l>Dat nye man sach so dueren dinc.</l>
<l n="1855">Oeck swoeren sy lude ende stille,</l>
<l>Hadt niet ghewest der Gaden wille</l>
<l>Ende en haddens sys niet willen gonnen,</l>
<l>Nummermeer en waert ghewonnen.</l>
<l>Hoe mocht yemant so stout wesen</l>
<l n="1860">Dat hy sulcs dinc mocht ghenesen!</l>
<l>Jason heves eer groot</l>
<l>Dat hyt bestont mit sulcken moet.</l>
<l>Medea ghinc by synre syden.</l>
<l>Noyt en was wyf also blyde.</l>
<l n="1865">Die coninck leyden bynnen der stede,</l>
<l>Daer hy hem groet eer deede.</l>
<l>Als Jason in den sael quam</l>
<l>Ende Medea dat vernam</l>
<l>Custen sy hem ende dreef groot speel.</l>
<l n="1870">Sy hadde gherne, dorst sy wel,</l>
<l>In haeren witten arm ghenomen.</l>
<l>"Te nacht," sprac sy, "suldy comen</l>
<l>"Heymelicke, als tyt sy,</l>
<l>"In die camer spreken my."</l>
<l n="1875">- "Vrouwe," sprac hy, "ic doet gherne.</l>
<l>"Wat ghy wilt, my en staets tonberne</l>
<l>"Een twint niet." Een scoen bat</l>
<l>Was hem ghereet. Doe hy in dat</l>
<l>Ghedwoghen was, is hy ghegaen</l>
<l n="1880"><pb n="1,58"/> Uyt ende hevet aenghedaen</l>
<l>Rycke clederen: ghy sult weten</l>
<l>Dat sy se gaf, die syns vergheten</l>
<l>Niet en can. Wat helpt ghelesen</l>
<l>Veel hieraf? Men ghinc na desen</l>
<l n="1885">Ethen. Waerom maeck icket lanc?</l>
<l>Sy hadden spyse ende dranc</l>
<l>Wats sys wouden, hoer ic saghen.</l>
<l>Alle die maent die sy daer laghen,</l>
<l>Die ij ghelieven hebben tyts ghenoech</l>
<l n="1890">Te doen al haer ghevoech.</l>
<l>Sy hadden blytscap ende groot doen</l>
<l>Medea ende haer amys Jason.</l>
<l><milestone unit="fol" n="15r"/> Ende als Jason voer uytter stede</l>
<l>Voer die scoen Medea mede.</l>
<l n="1895">Die mynne die sy heft ghedraghen</l>
<l>Deedse sceiden van haeren maghen</l>
<l>Ende varen mit enen vremden man.</l>
<l>Ic waen dat sy der synt niet aen en wan.</l>
<l>Wast als ic in boecke bekande,</l>
<l n="1900">Haer quam der synt af grote scande.</l>
<l>Sy was die hem syn leven gaf,</l>
<l>Al wast dat hy der synder sceit af.</l>
<l>Hy hoendese, des heb ic rouwe,</l>
<l>Ende loende her qualic haer trouwe.</l>
<l n="1905">Die Gade wrakent op hem seer,</l>
<l>Dat hy haer deed sulc onneer.</l>
<l>Ic moet dat laten, want ander saken</l>
<l>Syn die my onledich maken.</l>
<l>Tierst dat sy in Griecken quamen</l>
<l n="1910">Ende syn maghe dat vernamen,</l>
<l>Ontfinghen sy se blydelicke</l>
<l>Beide die arme ende die rycke.</l>
<l>Hem dunckt dat hem wel sy comen</l>
<l>Dat hem die vaert ghinc te vromen.</l>
<l n="1915"><pb n="1,59"/> So wie dat sach dat duere vlies</l>
<l>Hy had groet wonder dies.</l>
<l>Jason ontfincs groten lof</l>
<l>Averal in der heren hof.</l>
<l>Syn oem deed hem groet eer,</l>
<l n="1920">Ende hy en toenden hem myn noch meer</l>
<l>Dat hy hem yet arges gonste:</l>
<l>Hy was een diet wel decken conste.</l>
<l>Waer desen nyt voer ende is bleven</l>
<l>En wort u niet van my bescreven.</l>
<l n="1925">Benoot en dichtes niet meer voert</l>
<l>Dan hys vant in Dares woert.</l>
<l>Noch Jacop en dicht niet daernaer</l>
<l>Anders dan hy hout voer waer,</l>
<l>Synt dats Dares en scryft niet.</l>
<l n="1930">Die wil horen nu een liet</l>
<l>Van den hoeghsten orloghe dat ye was,</l>
<l>Als Jacop in den Walsche las,</l>
<l>Van stryde, van hoghen tornoye</l>
<l>Daer menich in was te vernoye,</l>
<l n="1935">Hoe dat ridderscap van Griecken</l>
<l>Voer Troyen maeckten menighen siecken,</l>
<l>Ende hoe sy braken die stat,</l>
<l>Als ons dit boecke vertelt dat,</l>
<l>Wanttet ghedicht sal syn van my</l>
<l n="1940">Also als icket bescreven sie.</l>
<l>DIE heren clagheden haeren maghen</l>
<l>Hoe dat sy voer Troyen laghen,</l>
<l>Ende hoe se die coninck dreyghet te sclaen,</l>
<l>Tenwaer dat sy voeren daer</l>
<l n="1945">Ende men en wouts hem niet verdraghen,</l>
<l>Ende sy in die havene laghen.</l>
<l>Menich wrancter om syn hande</l>
<l>Als sy vertellen dese scande</l>
<l><pb n="1,60"/> Die hem boet Lamedoen.</l>
<l n="1950">Des wert erre menich baroen.</l>
<l>Aver sot hielden sy Lamedoen</l>
<l>Dat hy hem verboot dat merren.</l>
<l>Het deed menighen Grieck vererren,</l>
<l n="1955">Die sworen menichwerf te voren</l>
<l>Dat sy dat rycke souden storen.</l>
<l>Des stryts mach hy wel seker wesen.</l>
<l>Cume sals Troyen ghenesen</l>
<l>Ende selven blyft hy derom doot,</l>
<l n="1960">Dat hy hem dat lant verboot.</l>
<l>Hercules, die wrede gast,</l>
<l>Nam op hem den meesten last.</l>
<l>Tsynen vrienden, tsynen maghen,</l>
<l><milestone unit="fol" n="15v"/> Voer hy jamerlicke claghen</l>
<l n="1965">Ende maeckte alle die Griecken erre</l>
<l>Op die van Troyen, al wast verre.</l>
<l>By synre beden, by synen woerde,</l>
<l>Also alst wyt bescreven hoerde,</l>
<l>Geschieden yerst groot verlies.</l>
<l n="1970">Dares maeckt ons seker dies.</l>
<l>Te Parsen voer hy altehant,</l>
<l>Daer hy Castor ende Pollux vant.</l>
<l>Broederen warent ende coninghen beide.</l>
<l>Sy hadden tlant ende borghe ende schieheit.</l>
<l n="1975">Sy seiden: "Wy sullen, twaeren,</l>
<l>"Ons scande wreken vaeren,</l>
<l>"Die ons die felle coninck boot,</l>
<l>"Om ons te letten cleyn ende groot.</l>
<l>"Dat wees hy seker wel te voren,</l>
<l n="1980">"Hy en heft noch muer noch toren,</l>
<l>"Wy en sullen se te stucken breken</l>
<l>"Ende ons scande mit eren wreken!"</l>
<l>Seer verblyde des Hercules,</l>
<l><pb n="1,61"/> Den heren beide danckten hy des.</l>
<l n="1985">Hy voer daerna, al wast hem pyne,</l>
<l>Tot eenre stat, heit Salomyne.</l>
<l>Al daer so vant hy Thelamoen:</l>
<l>In Griecken en was gheen so coen</l>
<l>Noch so gehulpich synen vrient,</l>
<l n="1990">Noch dien so mennich prinsche dient.</l>
<l>Syn baetscap seid hy heme.</l>
<l>Thelamon seid en: "Ic mene</l>
<l>"Ghereet te wrekene onsen lachter,</l>
<l>"Dat men niet en moghe hierachter</l>
<l n="1995">"Onsen kynderen dat verwyten.</l>
<l>"Hy voer of hy ons soude verbyten</l>
<l>"Doe wy in synen lande laghen!</l>
<l>"Ondanck heb hy van onsen maghen,</l>
<l>"Dies hem hierachter sal tien."</l>
<l n="2000">Hy versekert hem mittien</l>
<l>Dat hy al synen wille dade.</l>
<l>Hercules seits hem groet ghenade.</l>
<l>Mittien voer hy weder thuys.</l>
<l>Oeck bat hy dat Peleus</l>
<l n="2005">Te samen dade syne lude.</l>
<l>Hy sprac: "ic segghe u, west blyde,</l>
<l>"Dat lant is seer rycke, sonder hoede,</l>
<l>"Ende vol van groten goede.</l>
<l>"Wy moghent wynnen ende breken</l>
<l n="2010">"Ende mit cleyne pyne ons wreken."</l>
<l>Peleus sprac: "Hy salder moghen</l>
<l>"Greven voeren ende hertoghen,</l>
<l>"So menighen ridder ende sariant,</l>
<l>"Wy sullen vaeren in dat lant</l>
<l n="2015">"Ende een jaer daerin bedraghen,</l>
<l>"Sonder oerlof te vraghen."</l>
<l>Hercules sprac: "Ghy segt wel,</l>
<l>"Ghy en moghet niet el</l>
<l><pb n="1,62"/> "Segghen noch gheen ander mare,</l>
<l n="2020">"Des ic alsoe blyde ware."</l>
<l>Tenen heer voer hy daernaer,</l>
<l>Die ouder was dan hondert jaer.</l>
<l>Synre baetscap en vergat hy niet</l>
<l>Ende wie dat hem hulpe behiet</l>
<l n="2025">Vertelden hy hem altemael.</l>
<l>Nestor sprac: "Weettyt wael,</l>
<l>"Ic wil die alre yerste syn</l>
<l>"Te wreken den laster myn.</l>
<l>"Als ghy ghereet syt, sent my bade,</l>
<l n="2030">"Ic come, gheloef ic u by Gade,</l>
<l>"Ende brenghe mit my alsulcke gesellen</l>
<l>"Die die van Troyen sullen quellen.</l>
<l><milestone unit="fol" n="16r"/> "Ic en hoerde meere, syt seker des,</l>
<l>"Ende langhen die my liever es."</l>
<l n="2035">Nu is Hercules verblyt.</l>
<l>Ic waen hy langher niet en bit</l>
<l>Hy en sent uyt syn ghebot</l>
<l>Dat men die scepe doen int flot.</l>
<l>Selver bereyder hyder vyftien,</l>
<l n="2040">Met ridderen stout wel hondert ende tien.</l>
<l>Ende tyerst dat die wynter ghinc uyt</l>
<l>Ende boem groyen ende dat cruyt</l>
<l>Dat van coude was bedwonghen,</l>
<l>Eer die vogelkyn songhen,</l>
<l n="2045">Marlen, lysteren ende weduwale,</l>
<l>Lewricken, quackelen ende nachtegalen,</l>
<l>Ende die doerne begonste te bloyen</l>
<l>Ende die bemden scoen groyen,</l>
<l>Ende die daghe waeren claer,</l>
<l n="2050">Ghinghen die sceep daer.</l>
<l>Die heren die Hercules ontboot</l>
<l>Quamen alle cleyn ende groot.</l>
<l><pb n="1,63"/> Niet eer en wilde sy dane vaeren</l>
<l>Eer sy alle versament waeren.</l>
<l n="2055">Die seylen toghen sy op die maste</l>
<l>Ende maeckte hem te seewert vaste.</l>
<l>Sy en rusten dach noch nacht</l>
<l>Eer sy mit al hare macht</l>
<l>Totten lande quamen ghevaeren</l>
<l n="2060">Daer sy om gheporret waeren.</l>
<l>Sy ginghen vaste henen jaghen</l>
<l>Tot sy tlant van Troyen saghen.</l>
<l>Dien dach lieten sy vergaen.</l>
<l>Doent avont was, voren sy saen</l>
<l n="2065">Totter stat al te samen,</l>
<l>Daer alle die scepe hevene namen.</l>
<l>In den hoep hebben sy se ghedeylt,</l>
<l>Ende die scepe ghewacht mit ghewelt,</l>
<l>Ghewapent mit menighen dinghen</l>
<l n="2070">Op aventuer oft hem misginghe</l>
<l>Dat men die scepe houden mochte</l>
<l>Ende daer ontvlien wie dats rochte.</l>
<l>Tierst dat onder was die maen</l>
<l>Begonst seer te donckeren aen.</l>
<l n="2075">Die heren ginghen altehant</l>
<l>Uytten scepe op dat sant.</l>
<l>Sy hielden daer een parlement.</l>
<l>Peleus sprac voer alt convent.</l>
<l>Hy seid: "Hoert, ghy baroen,</l>
<l n="2080">"Die vroet syt, rycke ende coen.</l>
<l>"Men vint gheen ridderen by tyde</l>
<l>"Die u ghelycken in dat stryden.</l>
<l>"Ghy hebt verwonnen menich lant</l>
<l>"Ende menighen stoutte viant,</l>
<l n="2085">"Wighe ghewonnen ende menighe stat:</l>
<l>"Des hebdy prys ende eer gehadt.</l>
<l>"Altyt haddyt tbeste gheval,</l>
<l><pb n="1,64"/> "Want ghy hebt verwonnen al.</l>
<l>"Noch salt ons tbeste vergaen.</l>
<l n="2090">"So vele hebben wy al nu ghedaen</l>
<l>"Dat wy syn comen in dit lant,</l>
<l>"Dat is allen mannen onbekant.</l>
<l>"Nu doe wy alle na dat staet</l>
<l>"Ende nemen al sulcken raet,</l>
<l n="2095">"Daer wy by van onsen saken</l>
<l>"Eerlic eynde moghen maken,</l>
<l>"Ende wy hem tlant wynnen of:</l>
<l>"Dus blyft ons deere ende tlof.</l>
<l>"Drie saken wil ic u vertrecken,</l>
<l n="2100">"Daer wy te recht op moghen micken.</l>
<l><milestone unit="fol" n="16v"/> "Deen is dat wy wreken die scande</l>
<l>"Die sy daden onsen lande,</l>
<l>"Doen sy ons volck henenjaegde</l>
<l>"Ende mit quade woerden versaegde.</l>
<l n="2105">"Dander is dat wy niet en sparen</l>
<l>"Onse vyande die ons vervaren.</l>
<l>"Daeraen sullen wy prys verwerven,</l>
<l>"Want als sy ons sien tlant verderven,</l>
<l>"Sullen sy ons syn herde swaer:</l>
<l n="2110">"Mer dies ben ic sonder vaer.</l>
<l>"Ghy en sult se so nauwe bedriven</l>
<l>"Dat sy die edelste sullen bliven.</l>
<l>"Dat derde doen ic u bekennen:</l>
<l>"Ist dat wy Troyen verwynnen,</l>
<l n="2115">"Beid silver ende gout roet</l>
<l>"Is daer ende scat soe groet,</l>
<l>"Ende ander rycheit menighertiere</l>
<l>"Dat wy wynnen sullen schiere</l>
<l>"Ende mit ons voeren mit eren</l>
<l n="2120">"Als wy te lande wederkeren.</l>
<l>"Wy makent tlant al rycke ginder,</l>
<l>"Beide ons wyve ende ons kinder.</l>
<l><pb n="1,65"/> "Al Griecken sals te rycker wesen,</l>
<l>"Meer dan M jaer nae desen.</l>
<l n="2125">"Nu merckt, het sal daghen saen,</l>
<l>"Wy en moghen hier niet langher staen.</l>
<l>"Die dach en sal niet langher sparen;</l>
<l>"Laet ons besetten onse scaren,</l>
<l>"Wapenen wy ons, twaren,</l>
<l n="2130">"Also alst ons best tempt te waren.</l>
<l>"Een dinc dat ons te doen staet,</l>
<l>"Diet beter weet, hy geft den raet."</l>
<l>Hercules die gaf antwoerde:</l>
<l>"Dit syn ghetrouwelicke woerde,</l>
<l n="2135">"Die ons die coninck doet verstaen.</l>
<l>"Wapenen wy ons: hets wel ghedaen.</l>
<l>"Deen deel van ons blive ter poert,</l>
<l>"Dander blyft op sceepsboert.</l>
<l>"Ic ende die coninck Thelamon</l>
<l n="2140">"Sullen gaen voer die baroen.</l>
<l>"Ghy ander heren, volghet ons saen,</l>
<l>"So moegdy ons in staden staen,</l>
<l>"Ellickerlyc mit synre scaren.</l>
<l>"Eer die dagheraet wort clare,</l>
<l n="2145">"Sullen wy die muere herde na trecken</l>
<l>"Ende ons in cenre stede decken.</l>
<l>"Die gheen die hier te scepe sien</l>
<l>"Sullen hem deylen in drien.</l>
<l>"Deen scaer sal leyden Castor,</l>
<l n="2150">"Ende dander die oude Nestor,</l>
<l>"Die derde sy in Pollux hant.</l>
<l>"Voer die scepe op dat sant</l>
<l>"Sullen sy ontbeiden tot sy comen.</l>
<l>"Ic heb herde wel vernomen,</l>
<l n="2155">"Tierst dat se die coninck hier weet,</l>
<l>"Hy ende al dat hem besteet</l>
<l>"Sullen ons herde seer ontmoeten:</l>
<l><pb n="1,66"/> "Hier sal men se met swerde grueten.</l>
<l>"Sy sullen u sueken so uyttermaten,</l>
<l n="2160">"Die stat wort onbehoet ghelaten.</l>
<l>"Dus sal der veel te tyde</l>
<l>"Comen ten bitterlicken stryde.</l>
<l>"Nyemant van al den vroeden</l>
<l>"En sal die stallen willen hoeden.</l>
<l n="2165">"Al hier suldy op desen lande</l>
<l>"Ontmoeten uwe vyande.</l>
<l>"Wy sullen daerby syn ontslopen,</l>
<l>"Ende alst volc al uyt is ghelopen,</l>
<l>"Sullen wy springhen al uytter laghe:</l>
<l n="2170">"Dus sullen die van der stat versaghe.</l>
<l><milestone unit="fol" n="17r"/> "Wy en vynden nyemant diet ons verbieden,</l>
<l>"Want daer en vynden wy gheen lude.</l>
<l>"Als wy bericht hebben die poert,</l>
<l>"Mit onsen luden weder ende voert</l>
<l n="2175">"Sullen wy hem van achter volghen.</l>
<l>"Dus wort daer menich man verbolgen.</l>
<l>"Sullen sy dan al syn verloren,</l>
<l>"Als men se sclaet achter ende voren.</l>
<l>"Alle dusdanewys sullen wy der buten</l>
<l n="2180">"Alle die van der stat scluyten.</l>
<l>"Willen sy dan ter stat weder tyden,</l>
<l>"Sy moeten doer ons heer lyden:</l>
<l>"Sy en quamen noyt in geenre straten,</l>
<l>"Daer sy so veel moste laten.</l>
<l n="2185">"Doen wy se daer alle onneer,</l>
<l>"Dit sweer ic voer u allen hier.</l>
<l>"So wie dat kan, hy rade ons bat.</l>
<l>"In mynen syn so dunckt my dat,</l>
<l>"Dat dit dat beste sy ter noot".</l>
<l n="2190">Daer en was cleyn noch groot,</l>
<l>Ten dochte hem die beste raet,</l>
<l>Oec hoe die dinc daerna vergaet.</l>
<l><pb n="1,67"/> In haeren wapene liepen sy.</l>
<l>Als sy den dach saghen by,</l>
<l n="2195">Scaerden sy theer opten sande.</l>
<l>Elck nam by hem die hy best kande.</l>
<l>Mit scarpen swerden, mit sconen scilde,</l>
<l>Wapenden sy hem als sy wilde.</l>
<l>Sy sceiden hem, sy en lietens niet,</l>
<l n="2200">Also als hem Hercules behiet.</l>
<l>Selve voer die prince voren</l>
<l>Mit ij dusent ridderen vercoren.</l>
<l>Ende Chatus soen Thelamon,</l>
<l>Die stout was, die coen baroen,</l>
<l n="2205">Volgden mit ij dusent naer,</l>
<l>Wel ghewapent, weet voerwaer.</l>
<l>Peleus bet achter reet</l>
<l>Mit veel ridders stout ende wreet:</l>
<l>Wel iiij dusent teghen die stat</l>
<l n="2210">Voerde hy der in den pat.</l>
<l>Die iij syn begayt ter cuere;</l>
<l>Banieren ende coffertuere</l>
<l>Hadden sy van menigher ghedaen.</l>
<l>Eer hem gaf die dach te verstaen,</l>
<l n="2215">Bedecten sy hem alle ter cuere.</l>
<l>In die bougharde buten der muere,</l>
<l>Want teghen den somer alst groyt</l>
<l>Waeren sy gheblaet ende ghebloyt.</l>
<l>Dus decte se die groene haghe,</l>
<l n="2220">Dat se die lude niet en saghen:</l>
<l>Niemant en wert hare gheware.</l>
<l>Die dagheraet scoen ende clare</l>
<l>Quam schier na hare wyse:</l>
<l>Die sonne begonst te rysen,</l>
<l n="2225">Ende die lude al te samen</l>
<l>Saghen die Griecken ende quamen</l>
<l>Weder in die stat mit vresen,</l>
<l><pb n="1,68"/> Want sy waende al van desen,</l>
<l>Dat sy alle te harnass waeren.</l>
<l n="2230">Dat doet se alle droeven ende misbaeren.</l>
<l>Die lantlude waeren versaghet.</l>
<l>Sy vloen of sy waeren ghejaghet,</l>
<l>Beide in bossche of in wrande,</l>
<l>Om die vrese van haren vyande.</l>
<l n="2235">In Troyen quam saen die maere:</l>
<l>Daer bevede menich man van vare.</l>
<l>Lamedon was herde gram</l>
<l>Als hy die niemeer vernam,</l>
<l>Dat die van Griecken waeren comen</l>
<l n="2240">Te synen scade ende te synre onvromen.</l>
<l>Hy wapenden hem mitter vaert</l>
<l><milestone unit="fol" n="17v"/> Ende reet ten viande wart.</l>
<l>Nu wort daer menich sclach gesclegen,</l>
<l>Speren te braken: des ridders plegen.</l>
<l n="2245">Mit al den luden die hy brochte</l>
<l>Ende hy ghewynnen mochte</l>
<l>Reet hy daer dat heer lach.</l>
<l>Ende talre yerst dat hy se sach,</l>
<l>Stac hy die hem was beneven:</l>
<l n="2250">Der en was so coen, hy en deed hem beven.</l>
<l>Menich ridder wert daer verdorven.</l>
<l>Deus, hoe veel lude daer storven!</l>
<l>Halsberghe mosten daer breken,</l>
<l>Stercke scilde waeren doersteken,</l>
<l n="2255">Menich speer vloech daer in stucken:</l>
<l>Men en mach den scaed niet gemicken.</l>
<l>Tierst dat sy ten swerde quamen,</l>
<l>Grote sclaghe gaven sy ende namen.</l>
<l>Ic waen, mit sulcken nyde te samen</l>
<l n="2260">Noyt te voren ridderen en quamen.</l>
<l>Nestor die oude heft se ontmoet</l>
<l><pb n="1,69"/> Alreyerst ende fellicke ghegroet.</l>
<l>Den prys had hy al int beghyn:</l>
<l>Dat was den synen groet ghewyn.</l>
<l n="2265">Langhen tyt hielt hy dat velt</l>
<l>Eer sy quamen mit ghewelt</l>
<l>Pollux ende syn broeder Castor.</l>
<l>Des had wel te doen Nestor</l>
<l>Dat sy hem te hulpe quamen.</l>
<l n="2270">Castor ende syn volc te samen</l>
<l>Quamen ghetaghen mit ghevecht,</l>
<l>Ghetaeghens sweert ende speren gerecht.</l>
<l>Daer ghinc men ketsen ende jaghen,</l>
<l>Die helm cloncken van den sclaghe;</l>
<l n="2275">Soe wel dadent die van binnen,</l>
<l>Men en kant vertellen noch bekennen.</l>
<l>Veel Griecken daden sy der cumen</l>
<l>Ende menighen den sadel rumen.</l>
<l>Haer volc vernamen sy alle wael</l>
<l n="2280">Comen in die diepen sael,</l>
<l>Wel ghewapent mit bloten swerde,</l>
<l>Beid met orssen ende mit perde.</l>
<l>Daer wert gherumt menich ghereyde.</l>
<l>Sy dreven se achter op die heyde.</l>
<l n="2285">En had Pollux mit synre scharen</l>
<l>Een wyle ghemert van dare,</l>
<l>Het waer den Griecken comen wers.</l>
<l>Mer die anderen quamen al vers</l>
<l>Ende lietent op die van bynnen lopen:</l>
<l n="2290">Daer most menich man becopen.</l>
<l>Vreselicke ende herde swaer</l>
<l>Was die grote wych aldaer.</l>
<l>Groet was tghecry ende tghehu:</l>
<l>Die alre besten wyken nu.</l>
<l n="2295">Men dienden hem van groten sclaghe</l>
<l>Van achter die hem lieten jaghen.</l>
<l><pb n="1,70"/> Die plaetse ruemden sy by bedwanghe,</l>
<l>Mer dat en gheduerde niet langhe.</l>
<l>Mer nochtant die Troyene</l>
<l n="2300">Haddent een langhe stucke te ghesiene.</l>
<l>Meer dan hondert hebben sy verloren</l>
<l>Stoutte ridderen ende uytvercoren.</l>
<l>Die coninck Lamedoen</l>
<l>Sach dit ende syn soen Vulcoen,</l>
<l n="2305">Ende die daet van den Griecken</l>
<l>Die daer maeckten menighen siecken.</l>
<l>Sy saghen dat sy van der scaren</l>
<l>Ridderen noch baroen en sparen.</l>
<l>Merckt wat deed die coninck echt:</l>
<l n="2310">Hy verscaerde syn heer recht</l>
<l>Ende deylden syn heer in tween,</l>
<l><milestone unit="fol" n="18r"/> Om dattet te meerre scheen.</l>
<l>Nu wort daer menich wreet</l>
<l>Eer die wych huden vergheet.</l>
<l n="2315">Die coninck Nestor die was groot,</l>
<l>Die stouste onder die ghenoot,</l>
<l>Op een ors was hy gheseten,</l>
<l>Dat beste een waer wy af weten,</l>
<l>Een bont ors goet van Spaghien,</l>
<l n="2320">Ten is gheen so goet in Almanien:</l>
<l>Het spranc grote spronghe ende verre</l>
<l>Dat deedt daerom, want het was erre</l>
<l>Te scaden die van der stat.</l>
<l>Lamedon riep ende bat</l>
<l n="2325">Ende troesten seer sy heer.</l>
<l>Selve deed hy grote weer.</l>
<l>Noyt en was gheboren man</l>
<l>Die beter wapen had an:</l>
<l>Hy was sterck ende daertoe groot;</l>
<l n="2330">Van enen purpur duer ende roet</l>
<l>Was syn cleet ende coffertuere,</l>
<l><pb n="1,71"/> Ende ghewapent ghemaet al duere.</l>
<l>Hy was die beste van der scaren.</l>
<l>Nestor quam op hem ghevaren</l>
<l n="2335">Ende heft Lamedon versien,</l>
<l>Ende reet weder op hem mittien</l>
<l>Allet dat syn ors ghelopen mochte:</l>
<l>Ellic stac den anderen, dat men sien mochte</l>
<l>Dat die scilde in stucken braken.</l>
<l n="2340">Weet dat wel in waeren saken,</l>
<l>Nestor waer doot in dat ontmoet,</l>
<l>Dan syn halsberghe was so goet:</l>
<l>Lamedons syn speer voer ontwe,</l>
<l>Ende Nestor, al was hem wee,</l>
<l n="2345">Stac hem weder doer den schilt</l>
<l>Dien hy teghen den steke hilt,</l>
<l>Ende wonden hem altehant</l>
<l>In den arm ende in die hant;</l>
<l>Daertoe stac hy hem van den orsse</l>
<l n="2350">Dat hy viel neder in die porsse.</l>
<l>Mer dat hem Vulcoen was beneven,</l>
<l>Die coninck waer daer selver bleven.</l>
<l>Niet herde langhe lach hy neder,</l>
<l>Op syn ors so sat hy weder.</l>
<l n="2355">Nestor heft hy ghesocht,</l>
<l>Dien leend hy des hy der heft brocht,</l>
<l>Dat waeren sclaghe groet ende swaer:</l>
<l>Elck scloech den anderen, dat is waer,</l>
<l>Alsof elck den anderen waer fel.</l>
<l n="2360">Beiden daden sy herde wel:</l>
<l>Men en weet niet in welker wys</l>
<l>Wie men gheven mach den prys.</l>
<l>Een van Troyen, die Cedar hiet,</l>
<l>Die noch en was ghebaert niet,</l>
<l n="2365">- Dat jaer en was noch niet volgaen</l>
<l>Van dat hy ridder was ghedaen, -</l>
<l><pb n="1,72"/> Erre was hy ende gram</l>
<l>Als hy sach ende vernam,</l>
<l>Dat syn heer lach op deerde:</l>
<l n="2370">Op Nestor reet hy mitten perde,</l>
<l>Op syn borst heft hy en ghesteken</l>
<l>Dat syn speer moste breken.</l>
<l>Tyser waer hem inghegaen,</l>
<l>En had die halsberch ghedaen.</l>
<l n="2375">Mer wat hy hem deed vallen</l>
<l>Ter eerden neder voer hen allen:</l>
<l>Daer dienden hy hem van groten sclaghe,</l>
<l>Daert veel hogher lude saghen.</l>
<l>Lamedon was dier yerst toe quam,</l>
<l n="2380">Want hy was van toerne gram.</l>
<l>Syn scarpe swert heft hy verdraghen</l>
<l>Ende heft hem doer den helm gesclagen</l>
<l><milestone unit="fol" n="18v"/> Soe vreselic dat hyt verdroech,</l>
<l>Dat hy en ter eerden nederscloech,</l>
<l n="2385">Ende hem daertoe dat rode bloet</l>
<l>Onder syn voete scoet.</l>
<l>Hy had hem daer gewroken wel,</l>
<l>Mer die Griecken waeren hem daer te fel:</l>
<l>Sy hebben hem also verladen</l>
<l n="2390">Dat sy hem van hem sceiden daden.</l>
<l>Mer eer sy sceyden, des gheloeft,</l>
<l>Liet daer menich te pande thoeft.</l>
<l>Die van Troyen hadden die eer,</l>
<l>Scade daden sy den Griecken seer.</l>
<l n="2395">Sy scloeghen hem af ses min dertich</l>
<l>Stoutte ridderen ende gherechtich.</l>
<l>Castor heft Cedar ghesien</l>
<l>Die Nestor velde op die knyen.</l>
<l>Hy sach hem menighen steke doen</l>
<l n="2400">Ende saden menighen gryffoen.</l>
<l>Onder alle die van der stede</l>
<l><pb n="1,73"/> En sach hy niemant diet bat dede.</l>
<l>Op een ors van Spaghien snel</l>
<l>Dat Castor ghewapent wel.</l>
<l n="2405">Hy quam of hy had vermeert</l>
<l>Op die van Troyen seer verert.</l>
<l>Een Troyen, dien had hy leet,</l>
<l>Was daer die teghen hem reet;</l>
<l>Ic waen, hy hiet Saghura dan.</l>
<l n="2410">Men vant ghene scoenre man</l>
<l>Van lyve noch van ghelate;</l>
<l>Rycke was hy uyttermaten.</l>
<l>Hy ende Cedar waeren ghemaghe.</l>
<l>Nu naeckt van hem grote claghe.</l>
<l n="2415">Castor ende hy joesteerden</l>
<l>Op tvelt, daer hy hem verweerde.</l>
<l>Deen ghinc op den anderen jaghen</l>
<l>Wat die orsse conde ghedraghen.</l>
<l>Dat scheen aen haer scade wael,</l>
<l n="2420">Sy waeren ghestoert altemael.</l>
<l>Seghura hy brac syn swert ende speer,</l>
<l>Daer en was gheen langher weer.</l>
<l>Ic waen, ten wert nye te braken,</l>
<l>Castor hadde meer ghesproken.</l>
<l n="2425">Castor quetsten hem uyttermaten,</l>
<l>Daer en halp halsbairch noch plate.</l>
<l>Hy en stacken hem al van der syden</l>
<l>Doer den halsberch in cortten tyden.</l>
<l n="2430">Den rouwe had hy herde groot.</l>
<l>Hy woud hem wreken of bliven doot.</l>
<l>Castor gaf hy enen stoot</l>
<l>Ende gheraeckten aver syde.</l>
<l>Dat yser maeckten hem een gat wyde</l>
<l n="2435">Int aenschyn, dat weet ic wael,</l>
<l>Dat hy van den ors nederviel.</l>
<l><pb n="1,74"/> By den tome nam hyt echt</l>
<l>Ende gaf enen synen sciltknecht,</l>
<l>Dat hy ghewonnen had mit crachten.</l>
<l n="2440">Castor was te moede onsachte,</l>
<l>Want hy te voet daer nu steet,</l>
<l>Der men hem heft uyttermaten leet.</l>
<l>Castor was wel nae ghevaen,</l>
<l>Men sach hem te voet vechten staen.</l>
<l n="2445">Pollux quam hem te hulpe varen,</l>
<l>Diet hem waende hebben verlaren:</l>
<l>Eer sal hy hem laten ontlyven,</l>
<l>Eer hy en langher daer laet blyven.</l>
<l>Van moede verhaest hy synen loep</l>
<l n="2450">Ende ghinc houwen in den hoep.</l>
<l>Hen volgden neven synre syden</l>
<l>Hondert Griecken in den stryde.</l>
<l>Daer wert dat orloghe stuere,</l>
<l><milestone unit="fol" n="19r"/> Dat ontset wert menighe te suere.</l>
<l n="2455">Van coninck Castor merckt na my</l>
<l>Hoe goeden ridder dat hy sy:</l>
<l>Aldaer hy stont in groter noot</l>
<l>Scloech hy menighen doot.</l>
<l>Op die eerde menich lach</l>
<l n="2460">Doot gesclaghen op dien dach.</l>
<l>Castor is hem doch ontreden</l>
<l>Seer ghewont in seven stede.</l>
<l>Mit crachten hebben sy hem mitten orsse</l>
<l>Doch ghebracht al uytter porsse.</l>
<l n="2465">Pollux scade hem alsoe,</l>
<l>Des conincks soen van Carago</l>
<l>Scloech hy doot. Nochtant die gone</l>
<l>Was Lamedons suster soen.</l>
<l>Scoen was hy ende wel gheraeckt,</l>
<l n="2470">Jonc van jaeren ende wel ghemaeckt:</l>
<l>Eliachim was hy ghenant.</l>
<l><pb n="1,75"/> Men claegden seer in dat lant.</l>
<l>Als hem die Troyen doot saghen,</l>
<l>Moegdy weten dat sy hem claghen:</l>
<l n="2475">Sy maeckte herde groot misbaer.</l>
<l>Menich man die toech syn haer.</l>
<l>Die coninc vant synen neve doot,</l>
<l>Hy swoer, voer alle die ghenoot,</l>
<l>Hy en saghe Troyen nummermeer</l>
<l n="2480">Hy en soude wreken eer.</l>
<l>Synen soen riep hy Vulcoen,</l>
<l>Daertoe menich baroen.</l>
<l>Hy seid: "Sclaet onse vyande</l>
<l>"Ende suvert al onse lande.</l>
<l n="2485">"Dese glottoen willen ons versclaen.</l>
<l>"Laet se ons verweren saen.</l>
<l>"Hier ligghen doot u maghe, u kinder,</l>
<l>"Ende myn neve legt ginder.</l>
<l>"Nu laet sien, wie wil dit wreken?"</l>
<l n="2490">Mitten woerde liet hyt spreken.</l>
<l>Hy hiet blasen enen horen,</l>
<l>Die men verre mochte hoeren.</l>
<l>Die rochen dochten hem wederluden.</l>
<l>Men ghinc die bloede achter crude.</l>
<l n="2495">Sy reden haren vyande an:</l>
<l>Daer vonden sy menighen fellen man.</l>
<l>Lamedon reet selven voren</l>
<l>Mit x dusent ridders vercoren.</l>
<l>Sy lieten haer speeren synken,</l>
<l n="2500">Daer sy den Griecken mede scinken</l>
<l>Grote wonde ende diep.</l>
<l>Ic waen daer menich lude riep.</l>
<l>Daer mocht men stryt sien vreselic,</l>
<l>Noyt man en sach dies ghelyc.</l>
<l n="2505">Die Griecken en mochtent niet ghedraghen,</l>
<l>Van den velde lieten sy hem jaghen:</l>
<l><pb n="1,76"/> Al totter see waeren sy ghedreghen.</l>
<l>Dat costen menich man syn leven.</l>
<l>Vercoevert waeren sy ten keer:</l>
<l n="2510">Doe quam een bade gelopen seer</l>
<l>Totten coninck mit groter pyne.</l>
<l>- Dares hiet hy van Sabolyne,</l>
<l>Hy was maegh des conincks wyf.</l>
<l>Ghewont was hy doer sy lyf. -</l>
<l n="2515">"Wat doetstu hier", sprac die garsoen,</l>
<l>"Twi en keerstu die Gryffoen?</l>
<l>"Du biist verraden ende doet,</l>
<l>"U sal geschien nu scande groot.</l>
<l>"Siet wat hier nu volcs volght ane,</l>
<l n="2520">"Meer dan vij dusent, ic wane;</l>
<l>"Op ons hebben sy ghewonnen Troyen,</l>
<l>"Wy en comen daer niet meer tonser vromen.</l>
<l>"Sy hebben gheset daer opter vesten</l>
<l>"Meer dan dusent van haren besten.</l>
<l n="2525"><milestone unit="fol" n="19v"/> "Mit verradenisse hebben sy se gewonnen,</l>
<l>"Dat wy se nummer ghewynnen en connen.</l>
<l>"Nu vaert henen mitter vaert</l>
<l>"Ende treckt te haren ludewart.</l>
<l>"Hets beter dat men op hem ryt</l>
<l n="2530">"Dan men derre stat ontbyt".</l>
<l>Groet vaer ghinc aen Lamedoen</l>
<l>Doe hy hoerde dat die Griffoen</l>
<l>Ghewonnen had syne stat.</l>
<l>Wat wonder wast al ran hem dat?</l>
<l n="2535">Van rouwen ende van groten seer</l>
<l>En wost wat doen die edel heer.</l>
<l>Sceid hy van daer, dats syn verlies.</l>
<l>Een basuen dat hy blies:</l>
<l>Syn heer liet hy mit hem ryden.</l>
<l n="2540">Nu en mach hy niet wech sonder stryden,</l>
<l><pb n="1,77"/> Want die Griecken na hem vaeren</l>
<l>Die altoes niet en sparen.</l>
<l>Sy worden hem te na gebuer,</l>
<l>Dat wert den Troyen te suer.</l>
<l n="2545">Die coninck vert op die ander scare,</l>
<l>Die thertte moede is ende sware.</l>
<l>Wast hem lief ofte leet,</l>
<l>Die tranen ontliepen hem ghereet.</l>
<l>Hy sach die scade die men hem doet:</l>
<l n="2550">Hets wonder dat hy niet en verwoet.</l>
<l>Hy sachter coninck om hem saen</l>
<l>Comen, die hem wilde sclaen.</l>
<l>Dus scadelicke ende dus ontsien</l>
<l>Haddent ginder die Troyen:</l>
<l n="2555">Nestor, Castor ende Pollux</l>
<l>Daden hem veel onghelux.</l>
<l>Als Hercules ende syn heere,</l>
<l>Die wel waren in die were,</l>
<l>Comen saghen Lamedon,</l>
<l n="2560">Lieten sy sincken die panioen</l>
<l>Ende leerden hem van haeren spele.</l>
<l>In cortter wylen doden sy der vele.</l>
<l>Deen waeren versche, dander moede.</l>
<l>Berinckt hadden sy se sonder hoede,</l>
<l n="2565">Van voeren bestonden sy se ende van achter.</l>
<l>Sy daden hem scade ende laster:</l>
<l>Daer was dat helpgheroep stranc</l>
<l>Ende van swerden groet gheclanc.</l>
<l>Op een ors sat Hercules,</l>
<l n="2570">Nummermeer, syt seker des,</l>
<l>En wort syns ghelycke vonden.</l>
<l>Men en mocht u nummermeer oerconden</l>
<l>Hoe dat ors ghewonnen was;</l>
<l>Mer ghy sout cume gheloven das</l>
<l n="2575">Paghasus, dat goede pert,</l>
<l><pb n="1,78"/> - Daer Parisius by verloest wert,</l>
<l>Als hy scloech Medus ter doot, -</l>
<l>Want aen een beeste groot,</l>
<l>Dat men heit een olyfant.</l>
<l n="2580">Ic waen noyt man en sulcken vant.</l>
<l>Seer vererret mit synen perde</l>
<l>Reet Hercules mit synen swerde</l>
<l>Ende doerbrickt die parse groet:</l>
<l>Al dat hy vint sclaet hy doet.</l>
<l n="2585">Sclaghe scloech hy, alst wel scheen,</l>
<l>Enen ridder deylden hy in tween.</l>
<l>So veel blefter by hem doot</l>
<l>Dat danderen weken doer den noot.</l>
<l>So vererret die deghe coene</l>
<l n="2590">Dat hy ontmoette Lamedoen:</l>
<l>Hy en deets hem geen verdrach,</l>
<l>Mer hy gaf hem enen sclach</l>
<l>Dat hem thoeft voer van den craghe.</l>
<l>Die vrienden saghent ende maghe.</l>
<l n="2595">Vulcoen sach synen vader doot.</l>
<l><milestone unit="fol" n="20r"/> Enen sclach gaf hy soe groot</l>
<l>Hercules mitten swerde,</l>
<l>Dat hy nederviel op derde.</l>
<l>Had hem syn volc wel byghestaen,</l>
<l n="2600">Die coninck waer ghewraken saen.</l>
<l>Mer Hercules die is becomen:</l>
<l>Mit beiden handen heft hy ghenomen,</l>
<l>Syn swert; hy en deeder toe noch mee</l>
<l>Man ende pert scloech hy ontwe.</l>
<l n="2605">Daer bleef doot die jonghelinc</l>
<l>By synen vader den coninc.</l>
<l>Alst volc versclaghen sach Vulcoen</l>
<l>By synen vader Lamedoen,</l>
<l>Namen sy die vlocht mit groter vaert</l>
<l n="2610">Ghemenelic te Troyenwaert.</l>
<l><pb n="1,79"/> Daer quamen hem die Griecken teghen,</l>
<l>Die der veel hebben verscleghen.</l>
<l>Wat soud hierat meer ghewach?</l>
<l>Verwonnen wast al op dien dach.</l>
<l n="2615">Dus wert dat volck al ghescint,</l>
<l>Cume bleef der ander twint,</l>
<l>Die coninc is ende syn kynt,</l>
<l>Ende die battaelghe is gheent.</l>
<l>Sy ghingen in die stede goet,</l>
<l n="2620">Daer en was nyemant diet wederstoet.</l>
<l>Menich kynt ende menighe vrouwe</l>
<l>Dreven herde groten rouwe.</l>
<l>In manieren syn sy ghevloen,</l>
<l>Anders en willen sy wat doen.</l>
<l n="2625">Processee ende menighe maghet,</l>
<l>Die seer wenet ende claghet,</l>
<l>Liepen ghinder achter straten,</l>
<l>Seer versaghet uyttermaten;</l>
<l>Op die arm droghen sy die kynder.</l>
<l n="2630">Hantghesclach, misbaer was ghinder,</l>
<l>Nie man en sach sulck seer,</l>
<l>Men en mocht vertellen nummermeer.</l>
<l>Alle hebben sy haer huse begheven,</l>
<l>Daer die rycheit in is bleven.</l>
<l n="2635">Die Griecken laghen daer een maent.</l>
<l>Veel meer goets dan ymant waent</l>
<l>Namen sy van den dueren ghewaden:</l>
<l>Silver ende gout, sy en costen bestaden,</l>
<l>Vingherlyn ende duere steen,</l>
<l n="2640">Gulde vaten groet ende cleen;</l>
<l>Menich ors ende menich pert,</l>
<l>Menich bliaut duer ende weert,</l>
<l>Vuerden sy wech, des gheloeft.</l>
<l>............</l>
<l n="2645">Den toern hebben sy ghevelt,</l>
<l><pb n="1,80"/> Die mueren braken sy mit ghewelt.</l>
<l>Gheheel en bleefter gheen sael,</l>
<l>Die toernen braken sy altemael</l>
<l>Ende wat so daerinne was ghemaeckt.</l>
<l n="2650">Scone vrouwen ende wel gheraeckt</l>
<l>Daden sy cracht ende scande.</l>
<l>Die scoenste vuerden sy te lande.</l>
<l>Des conincks dochter Ysiona,</l>
<l>- Scoenre en wert gheen daerna,</l>
<l n="2655">Noch haefscher noch bat gheraeckt, -</l>
<l>Die heft Thelamon aen hem ghescaeckt.</l>
<l>Hercules gaf hem die macht,</l>
<l>Omdat van hem was ghesacht,</l>
<l>Dat hy was dyerste man</l>
<l n="2660">Die in die stat voer, doe men se wan.</l>
<l>Tronians seit dat hy se hielt katyve</l>
<l>Ende hy se niet en nam te wyve;</l>
<l>Mer ons doen andere boecke verstaen</l>
<l>Dat hy haer spien croen saen,</l>
<l n="2665">Ende hy se voer syne vrouwe hielt.</l>
<l>Doen syt al hadden ghevelt</l>
<l>Sceepten sy mit groter joyen</l>
<l>Ende ruemden dat lant van Troyen.</l>
<l>So langhe seilden sy te samen</l>
<l n="2670"><milestone unit="fol" n="20v"/> Dat sy int lant van Griecken quamen.</l>
<l>Joye was daer van hare maghen</l>
<l>Ellic van den anderen doe sy se saghen.</l>
<l>Sy danckten haeren Got al</l>
<l>Van den ghelucke ende van den gheval,</l>
<l n="2675">Mit herde groter offerande.</l>
<l>Men spracter af in vele lande.</l>
<l>Grote gyften gaven sy ghinder.</l>
<l>Warent vriende, warent kinder,</l>
<l>Sy hadden van der rycker scat</l>
<l n="2680">Van cleynode veel te bat.</l>
<l><pb n="1,81"/> Daerna waeren sy langhe tyt</l>
<l>In groter weelde, in groter jolyt.</l>
<l>Van haren rove sekerlic</l>
<l>Wert al tlant van Griecken ryc.</l>
<l n="2685">Nu naket hier een werck bet voert,</l>
<l>Nummermeer wert sulcke ghehoert.</l>
<l>Al die waerheit heb ic gheseit,</l>
<l>Hoe die Troyen die cyteit</l>
<l>Die onghetelde scade nam</l>
<l n="2690">Ende waeraf dat yerst quam.</l>
<l>Om een cleen dinc quamt algader,</l>
<l>Mer het wert so lanc so quader:</l>
<l>Nie en quam van clyender daet,</l>
<l>Na mynen waen, so groten quaet,</l>
<l n="2695">Want daer bleven om doot</l>
<l>Die beste ridders die Got gheboot.</l>
<l>Van cleenre dinc, dats u condt,</l>
<l>Quam dorloghe, dat langhe stont.</l>
<l>Vreselic ghenoech was dat beghyn,</l>
<l n="2700">Deynde en was niet tonsien myn.</l>
<l>Nu is die dinc begonnen al,</l>
<l>Ic en weet wiet wreken sal,</l>
<l>Mer dat byspeel seghet wel</l>
<l>Dat waer is ende niet el:</l>
<l n="2705">Sulc waent wreken syn scande</l>
<l>Ende sclaet hem selven uytten lande.</l>
<l>Die die saken willen weten,</l>
<l>Die waerheit waer quaet vergheten.</l>
<l>Nu hoert wat wij hier ontbinden,</l>
<l n="2710">Als wijt in den boecken vinden:</l>
<l>Hoe die dinc wies ommer an,</l>
<l>Wieder verloes ende wieder wan,</l>
<l>Wieder bleef ende wie se verscloech,</l>
<l>Wie hem wranc ende wie se verdroech,</l>
<l n="2715"><pb n="1,82"/> Wie rycke was ende wie wys,</l>
<l>Wie laster had ende wie prys,</l>
<l>Wie dat beste conde gheraden,</l>
<l>Wie oeck coenste was van daden,</l>
<l>Dat ic vinde in den jeesten</l>
<l n="2720">Sal ic segghen, can icket gheleesten.</l>
<l>Ellic mach maken my een ghestille,</l>
<l>Hier mach hy horen synen wille,</l>
<l>Hoe dat Troyen wert verraden</l>
<l>Ende wat hem die Griecken daden.</l>
<l n="2725">Lamedon had enen soen,</l>
<l>Die was ryck, vroem ende scoen,</l>
<l>Ende was gheheiten Pryan.</l>
<l>Veel kynder had die man.</l>
<l>Hy was orloghen uytten lande</l>
<l n="2730">Te eenre stat, daer hem die vader sande.</l>
<l>Ander buecke die ic las</l>
<l>Segghen dat hy coninc van Frighen was.</l>
<l>Een borch had hy beseten.</l>
<l>Ende doe men hem deed weten</l>
<l n="2735">Dat lant van Troyen ende die poert</l>
<l>Was gheroeft ende al te scoert,</l>
<l>Ende vader, suster ende broeder</l>
<l>Waeren versclaghen ende syn moeder,</l>
<l>Sonder een, die vroetste die men cande,</l>
<l n="2740">Die was ghevuert in vremde lande,</l>
<l><milestone unit="fol" n="21r"/> Was hy droever ende meer vervaert</l>
<l>Dan noyt enich man ghewaert:</l>
<l>Hy weenden menighen heiten traen.</l>
<l>Daer syn baroen by hem staen,</l>
<l n="2745">Beclaghede hy syns vaders doghet</l>
<l>Als gy hier nu horen moghet:</l>
<l>"Lamedon, vader heer,</l>
<l>"Myn hert hebdy verdroeft seer,</l>
<l><pb n="1,83"/> "Die u doot scloech ende verriet.</l>
<l n="2750">"Sonder rouwe en sterve ickes niet.</l>
<l>"Noyt en ghesciede sulck averdade!</l>
<l>"Myn is die scande ende die scade.</l>
<l>"Wat sal my nu meer conincscap?</l>
<l>"O wy! van Troyen ridderscap,</l>
<l n="2755">"Dat ghy dus schier doot syt bleven!</l>
<l>"Mit recht soud ic laten tleven.</l>
<l>"Hets recht dat hy al heft ontdaen</l>
<l>"Die sulcke scade heft ontfaen.</l>
<l>"O wy! ghy goede lude van Troyen,</l>
<l n="2760">"Ic scheit van u mit groter joyen:</l>
<l>"Nu sy dy al jamerlic ontdaen,</l>
<l>"Doot ghesclaghen ende ghevaen.</l>
<l>"Edel vrouwe, scone maghede,</l>
<l>"Ic hoerde mer die my wanhaghede,</l>
<l n="2765">"Dan u man ende u amys wee</l>
<l>"Versclaghen syn mit onpryse;</l>
<l>"U vriende die wel conde leven,</l>
<l>"U maghe ende u neven,</l>
<l>"Die Griecken hebben se vermoert</l>
<l n="2770">"Ende dat scoen lant te stoert.</l>
<l>"Alt coninckrycke is ontdaen,</l>
<l>"Myn suster is oeck ghevaen:</l>
<l>"Te haeren laster, te hare scande,</l>
<l>"Hebben sy se ghevuert in vremden lande!</l>
<l n="2775">"Ay! of ic doch storve van seer,</l>
<l>"Ic en cant ghedoghen nummermeer.</l>
<l>"Hoe mach my thertte syn ghesacht,</l>
<l>"Of ic had al sulcke macht</l>
<l>"Dat ic doch mochte wreken!</l>
<l n="2780">"So mocht ic mynen wille spreken,</l>
<l>"Of Got wille, eer ic storve.</l>
<l>"Ic haep dat ic soe verworve</l>
<l>"Dat sys alle noch rouwe dryven,</l>
<l><pb n="1,84"/> "Want dit en mach aldus niet blyven".</l>
<l n="2785">Syn heer ontboot hem seer verbolghen</l>
<l>Ende seiden dat sy hem allen volghen.</l>
<l>Mit synen lude mitter vaert</l>
<l>Voer Priamus te landewart.</l>
<l>Syn wyf voer mit hem int lant:</l>
<l n="2790">Ecuba was sy ghenant.</l>
<l>Sy was scoen, van hoghen ghesclachte.</l>
<l>By hem had sy kynder achte,</l>
<l>Vyf joncheren, joffrouwen drie,</l>
<l>Scoenre en sach man nie.</l>
<l n="2795">Hector hiet die ouste soen,</l>
<l>Noyt was beter dan die ghen:</l>
<l>Syn doghet, wildyt weten,</l>
<l>En wort nummermeer vergheten.</l>
<l>Dander was geheiten Parys,</l>
<l n="2800">Die ducke had eer ende prys.</l>
<l>Die derde heit Deiphobus,</l>
<l>Ende die vierde Helenus:</l>
<l>Een waersegher was hy goet</l>
<l>Ende van prophecien goet.</l>
<l n="2805">Troylus die vyfte hiet,</l>
<l>Van scoenhede en brac hem niet,</l>
<l>Van ridderscappe was hy oec goet,</l>
<l>Als men hiernae horen moet.</l>
<l>Des was hy bekent wyde:</l>
<l n="2810">Den prys had hy van menighen stryde.</l>
<l>Die ouste dochter, na dat ic can,</l>
<l>Hiet Creusa: die had enen man</l>
<l>Die was een scoen joghet;</l>
<l>Sy mynde eer ende doghet.</l>
<l n="2815"><milestone unit="fol" n="21v"/> Een prophetisse was die andere</l>
<l>Ende die was ghenant Cassandre.</l>
<l>Die jonxte hiet Polixina,</l>
<l>Mer in Troyen verre noch na</l>
<l><pb n="1,85"/> En vant men gheen so scoen joffrouwe,</l>
<l n="2820">Dat seg ic u van mynre trouwen.</l>
<l>Tien tyde so en had die heer</l>
<l>By Ecuben kynder niet meer.</l>
<l>Mer xxx kynder had nochtan,</l>
<l>Seit dat boeck, die coninck Pryan,</l>
<l n="2825">Buten syn ghetrueden wyve,</l>
<l>Die ridderen waeren stout van lyve.</l>
<l>Mit alden volc dat hy brochte</l>
<l>Quam hy te Troyen, so hy yerst mochte.</l>
<l>Die stat vant hy al te scoert</l>
<l n="2830">Ende die lude al vermoert.</l>
<l>Alle die mueren waeren ghevelt,</l>
<l>Gheroeft, te braken mit ghewelt.</l>
<l>Hy en vantter niet een huys gheheel</l>
<l>Noch van menighen monster een deel.</l>
<l n="2835">Sy weenden yerst der daghe drie,</l>
<l>Dat sy der bynnen en aten nie.</l>
<l>Om die sielen van haeren maghen,</l>
<l>Die sy daer versclaghen saghen,</l>
<l>Daer offerden sy voer offerande</l>
<l n="2840">Den Gade van haren lande.</l>
<l>Niet langhe daerna en ghescieden</l>
<l>Dat Prian raet nam an synen luden</l>
<l>Weder te maken die stat</l>
<l>Veel meerre ende bat,</l>
<l n="2845">Stercker ende bet verwaert</l>
<l>Dat sy van niemant en syn vervaert,</l>
<l>Syt van vremden, syt van ghebuer,</l>
<l>Die hem willen syn te stuer,</l>
<l>Ende sy die Griecken niet en ontsien.</l>
<l n="2850">Daerna wilt hy om wrake spien,</l>
<l>Te wrekene al syn verdriet.</l>
<l>Ic waen hy langher en spaert niet.</l>
<l><pb n="1,86"/> Mit synnen sy sochten.</l>
<l>Talre yerst dat sy mochte</l>
<l n="2855">Toghen sy te samen veel steen</l>
<l>Ende maeckte haer stat ghemeen.</l>
<l>Clercken vinden dat in boecken,</l>
<l>Een deel moghen sys sien dies roecken,</l>
<l>Dat noyt en was stat in eertrycke</l>
<l n="2860">Van scoenhede haers ghelycke,</l>
<l>Van groeten, noch van sconen seden,</l>
<l>Van volheden noch van ryckheden.</l>
<l>Die straten waeren ghepaveert,</l>
<l>Verwulft daerbaven, dat water keert.</l>
<l n="2865">Te braken was sy in vremder wyse,</l>
<l>Mer hondert vout maeckten sy se.</l>
<l>Prian leider an syn ghedochte</l>
<l>Hoe men se best maken mochte.</l>
<l>Mit stercker mueren deed hy se vesten,</l>
<l n="2870">Mit sconen marberen van den besten.</l>
<l>Die mueren en hadden gheen ghenoten,</l>
<l>Sy waeren hoghe een baechscote.</l>
<l>Daer stonden scoen toerne al om,</l>
<l>Wel xxx dusent teenre som.</l>
<l n="2875">Dese waeren marbryn fyn ende goet,</l>
<l>Gheverwet ghelu, blaeu ende roet.</l>
<l>Herde effene ghehouwen mede</l>
<l>Was die muer van der stede.</l>
<l>Daer waren bynnen veel borghe,</l>
<l n="2880">Ghevest teghen al der lude sorghen,</l>
<l>Op hoghen rochen wel gheset,</l>
<l>Ghemuert ende begraven bet,</l>
<l>Die waeren herde duer van haven.</l>
<l>Daer woenden in coninghen ende graven,</l>
<l n="2885">Wel dusent waster, die mynste en ontsagen,</l>
<l>Van Vranckryc al sconincks maghe.</l>
<l>Al dat volck ghemenlicke</l>
<l><pb n="1,87"/><milestone unit="fol" n="22r"/> Van allen ghenen coninckrycke</l>
<l>Dat quam wonen in die stat:</l>
<l n="2890">Des was sy te prysen bat.</l>
<l>Drie dachvaert, veel meer dan myn,</l>
<l>Was sy groet in haer beghyn.</l>
<l>Mer noyt en was so menighen sael</l>
<l>In een stat, dat weet ic wael,</l>
<l n="2895">Menich pallaes, wit als een snee,</l>
<l>Scoenre en siedy nummermeer.</l>
<l>Daer en was self niet een bordeel</l>
<l>Daer steen aen was ofte quareel,</l>
<l>Anders dan van marbersteen.</l>
<l n="2900">Niemant en maeckte syn voet onreen,</l>
<l>Want verwulft waren die straten</l>
<l>Mit glase claer uyttermaten,</l>
<l>Ende was al ghevapeert</l>
<l>Baven mit goude gheboerdeert.</l>
<l n="2905">Ilion was an die syde gheset,</l>
<l>Noyt en wert huys ghemaeckt bet.</l>
<l>Te synen behoef maeckten Pryan.</l>
<l>Voerwaer mach wel seggen ellic man</l>
<l>Dat noyt man en was ghebaren</l>
<l n="2910">Die beter maeckten synt ofte voren.</l>
<l>Int hoeghste van Troyen stoet.</l>
<l>Diet maeckten was meister goet.</l>
<l>Op een roche van cantten vier</l>
<l>Wast gheset in dier manier,</l>
<l n="2915">Als by compas ghemaeckt ront.</l>
<l>So cleen en wast oec niet daert stont</l>
<l>Ende vyf hondert vadem wyt,</l>
<l>Des wil ic dat ghy seker syt.</l>
<l>Die baven was op Ilioen</l>
<l n="2920">Sach Troyen ende al dat regioen.</l>
<l>Het scheen so hoghe, diet merckende was,</l>
<l>Dat hem die waerheit docht das</l>
<l><pb n="1,88"/> Dattet ghinc baven die swercken.</l>
<l>Noyt en maeckte myns sulcken wercke,</l>
<l n="2925">Daer men myn aen scaden mochte,</l>
<l>Al wert dat alle die werlt sochte.</l>
<l>Van marbar wit saporyn,</l>
<l>Ghelu, blaeu, roet ende purpuryn,</l>
<l>Waeren ghemaeckt van haren manieren</l>
<l n="2930">Die quarelen van der masieren.</l>
<l>Ghescakeert wast na mynen waen</l>
<l>Van herde menigher ghedaen.</l>
<l>Daerin ghewracht veel jeesten,</l>
<l>Rancken, bloemen ende beesten.</l>
<l n="2935">Daer en was baghe groot noch smal</l>
<l>Anders dan van marberen al.</l>
<l>Die vinsteren waeren altemael</l>
<l>Mit goude beset ende mit cristael.</l>
<l>Daer en was pylaerne noch capiteel</l>
<l n="2940">Sy en hadden hystorien een deel</l>
<l>Van dueren werck wel ghemaeckt</l>
<l>Ende wel ghehouwen ende wel gheraeckt.</l>
<l>Dat pavement was herde rycke</l>
<l>Ende die voet des ghelycke</l>
<l n="2945">X woninghe groot ende wyde</l>
<l>Wel ghemaeckt uyt allen stryde,</l>
<l>Want men deen baven den anderen:</l>
<l>Daer wast lustelicke in wandelen.</l>
<l>Die stryt die willeneer gheviel</l>
<l n="2950">Was daerin ghehouwen wel.</l>
<l>Menich gulden beelt duere</l>
<l>Stont daer ghewracht in die masiere,</l>
<l>Ende als Ylion was ghemaeckt</l>
<l>Wast edel ende wel gheraeckt.</l>
<l n="2955">Het stond in die verweende stat</l>
<l>Ende dreygden al dat by hem sat.</l>
<l>Dats recht, want die hem scaden woude</l>
<l><pb n="1,89"/> En weet hoe hys beghynnen soude.</l>
<l>Alt coninckrycke tlant omtrente,</l>
<l n="2960">Van henen tot in Oriente</l>
<l><milestone unit="fol" n="22v"/> En scaden hem niet, al laghen sy der om:</l>
<l>Hets al te sterck, dat is die som.</l>
<l>Pryan maeckte meed een huys</l>
<l>Van marberen ende wit van ebenus;</l>
<l n="2965">Ryckelic was die massier</l>
<l>Ende dat decsel noch so duer;</l>
<l>In die want stont menicheen</l>
<l>Van groten prysen duer steen.</l>
<l>Het was wel ghevysiert</l>
<l n="2970">Ende ryckelicke ghepaveert:</l>
<l>In die werlt en was niet ghesien</l>
<l>Pavement ghelycken dien.</l>
<l>Hoe ment wracht, my wondert das,</l>
<l>Daer wonder op ghescreven was.</l>
<l n="2975">Ghemaeckt was daer oec, wildyt weten,</l>
<l>Waer die coninck soud ethen,</l>
<l>Daerby oec die messnide</l>
<l>Eten souden ende hoghe lude</l>
<l>Die den coninck plaghen te sien.</l>
<l n="2980">Van der syden by engien</l>
<l>Ghemaeckt een ryckelic outaer,</l>
<l>Noyt en was gheen so duer, dats waer.</l>
<l>Also als ons bescryft Dares</l>
<l>Was hy ghemaeckt van vremde ware.</l>
<l n="2985">Dit boeck en machter niet af segghen</l>
<l>Tgoet dat men daeraen deed legghen.</l>
<l>Een ghebeelde, als men ons telt,</l>
<l>Van enen got, daer hy hem aen helt,</l>
<l>- Hiet Jupiter -, dat deed maken</l>
<l n="2990">Priamus van duere saken,</l>
<l>Van goude uyttermaten fyn,</l>
<l>Dat alrebest dat mocht syn.</l>
<l><pb n="1,90"/> Daeraen was sekerheide</l>
<l>Ende al haer ghelove mede</l>
<l n="2995">Dat sy bevreet souden syn te bet</l>
<l>Ende al haer vyande ontsiet,</l>
<l>Ende altoes wesen sonder verdriet:</l>
<l>Mer daventuer en wils so niet.</l>
<l>Werder hebben scoen kemenaden,</l>
<l n="3000">Pryeel, vinsteren die wyde ontdaen</l>
<l>Waren, daerinne menich fonteyne;</l>
<l>Daerby liep een ryvier cleyne.</l>
<l>Als ghemaeckt waeren die mueren</l>
<l>Al om die goede stat ter cuere,</l>
<l n="3005">Haers ghelycke, na dat men vint,</l>
<l>En waer eer nye noch synt.</l>
<l>Poertten en waeren daer mer sesse,</l>
<l>Als Dares scryft in synre lesse.</l>
<l>Die een poert die daer was</l>
<l n="3010">Hiet men Altenoridas.</l>
<l>Ende die ander, seghet Dares,</l>
<l>Was gheheiten Dardanites.</l>
<l>Die derde hiet oec Ylia</l>
<l>Ende die vierde hiet Ceca.</l>
<l n="3015">Tyberie was die vyfte ghenant,</l>
<l>Dat scryft Dares, daer icket vant.</l>
<l>Die seste was ghenant Troyane,</l>
<l>Ic segghe u waer, na dat ic wane.</l>
<l>Sterck waeren sy, dat moegdy horen;</l>
<l n="3020">Op ellike stont een stercken toren.</l>
<l>Ten is gheen so goet, bewyst der avele,</l>
<l>Daer hoerde toe coninckstavele.</l>
<l>Die mynts volc had in syn hoede,</l>
<l>Hy had dusent ridderen goede;</l>
<l n="3025">Ende die mynts had ghewelts</l>
<l>Had xx dusent merck gelts.</l>
<l>Wat helpt dat ic dus veel verlegghe,</l>
<l><pb n="1,91"/> Het is sotheit dat ic segghe.</l>
<l>Ic en can ghedichten niet geheel</l>
<l n="3030">Van Troyen dat tiende deel,</l>
<l>Van wonder dat men deed wercken,</l>
<l>Van mueren, van huysen ende van kercken:</l>
<l><milestone unit="fol" n="23r"/> Het waer te horen moyenisse</l>
<l>Ende my te vertellen groet swaernisse.</l>
<l n="3035">Dusdane in al eertrycke</l>
<l>En was nie stat haers ghelycke.</l>
<l>Als Ylion volmaeckt was</l>
<l>Ende Troyen al, syt seker das,</l>
<l>Doe waeren sy vroe ende danckten seer</l>
<l n="3040">Jupiter haren heer.</l>
<l>Sy vysierden ende maeckten speel</l>
<l>Menigherhande ende veel,</l>
<l>Daer hem die lude meed verfroyen,</l>
<l>Ende was ghevysiert binnen Troyen.</l>
<l n="3045">Scaec, wortafel ende terlinghe,</l>
<l>Vant men daer yerst ende veel dinghe</l>
<l>Daer men meed cort den tyt</l>
<l>Aver alle die werlt wyt.</l>
<l>Tierst dat Priamus heft vernomen</l>
<l n="3050">Dat twerck te hoefde is come</l>
<l>Ende wel ghevest, die mercket dat</l>
<l>Hoe wael ghemaket was alle die stat,</l>
<l>Ten was gheen wonder, verlangde hem dies</l>
<l>Een deen te wrekene syn verlies.</l>
<l n="3055">Hy en can vergheten niet der scade</l>
<l>Die hem die vyande daden</l>
<l>Aen synen broeder, aen synen vader,</l>
<l>Die sy hem scloeghen beid gader.</l>
<l>Hy ontboot een parlement;</l>
<l n="3060">Die beste quamen alomtrent.</l>
<l>Daer waeren alle syn kynder,</l>
<l><pb n="1,92"/> Sonder een die en was niet ghinder:</l>
<l>Hector had hy wech ghesant</l>
<l>Veer en wech in een vremd lant,</l>
<l n="3065">Te sprekene hoghe baroen</l>
<l>Ende hoghe baetscap te doen.</l>
<l>Mitten anderen te samen,</l>
<l>Die vroetste die ghinder quamen,</l>
<l>Hielt die coninck Prian raet.</l>
<l n="3070">Hoert hoe hy te spreken bestaet:</l>
<l>"Ghy heren", sprac hy, "hoert na my,</l>
<l>"Ghy die my syt van hertte vry,</l>
<l>"Wel weetty die grote scande</l>
<l>"Ende die laster van mynen lande,</l>
<l n="3075">"Die die Griecken hier mit crachten</l>
<l>"Ghedaen hebben onse ghesclachte.</l>
<l>"Mynen vader scloghen sy: die smertte</l>
<l>"Ten coemt nummermeer uyt myn hertte.</l>
<l>"Nochtan doen sy meer onneren:</l>
<l n="3080">"Mach ic den laster niet ghekeren</l>
<l>"Van mynre suster, - dats my te swaer, -</l>
<l>"Die een wassael heft mit hem daer;</l>
<l>"Hy en wilter oec niet trouwen,</l>
<l>"Dat mach my te recht rouwen.</l>
<l n="3085">"Ghy heren, oec ontfermt u des</l>
<l>"Dat sconincks dochter eyghen es.</l>
<l>"Sy hebben ons laster groot ghedaen.</l>
<l>"Wat helpt? Het is so vergaen.</l>
<l>"Ons en mach eer goet ghescien,</l>
<l n="3090">"Eer Got ons laet dat ghesien</l>
<l>"Dat wy scade moghen den lude</l>
<l>"Die ons dat verlies berieden.</l>
<l>"Wy hebben een grote poert,</l>
<l>"Groot is die macht die ons toehoert.</l>
<l n="3095">"Hets meer dan tyt dat wy orloghen.</l>
<l>"Ic en souts niet ghesterven moghen</l>
<l><pb n="1,93"/> "Hoe ic myne suster ghewynne.</l>
<l>"Is hier ymant so vroet van synne,</l>
<l>"Die weten mach wie men se my gave,</l>
<l n="3100">"Ic en liet se daerom gheen have.</l>
<l>"Wil ickt ontbiden Thelamoen?</l>
<l>"Ende of hyt my ontseit te doen,</l>
<l><milestone unit="fol" n="23v"/> "By u allen ende mynen kynderen</l>
<l>"Sal icks u doen onderwinden.</l>
<l n="3105">"Raet daertoe, waert best doghe</l>
<l>"Dat men houd vreed of orloghe".</l>
<l>Syn kynder ende dat hem bestaet</l>
<l>Seiden: "Dit is die beste raet;</l>
<l>"Men en mocht ghenen beteren vinden".</l>
<l n="3110">Priamus deede seynden</l>
<l>Om enen synen hoghen baroen,</l>
<l>Die vroet was aen sulck te doen,</l>
<l>- Athenor leest men dat hy hiet. -</l>
<l>Der en was so vroet in Troyen niet.</l>
<l n="3115">Hy const pleit ende menich dinc.</l>
<l>Dus sprac aen hem die coninck:</l>
<l>"Ghy moet," sprac hy, "in Griecken vaeren,</l>
<l>"Om mynre suster, om mynre caren.</l>
<l>"Wie mocht ic daer seynden nu,</l>
<l n="3120">"Her Athenor? Sonder u,</l>
<l>"En mach niemant bet seynden.</l>
<l>"Peynst hoe ghyt moegt voleynden.</l>
<l>"Segt den heren die hier waeren</l>
<l>"Dat sy se mit u laten vaeren.</l>
<l n="3125">"Ic en claghe daerna nummermeer</l>
<l>"Van mynen jamerlicken seer,</l>
<l>"Hoe sy my afscloeghen vader ende moeder,</l>
<l>"Al myn ghesclachte ende myn broeder.</l>
<l>"Gheven sy my Esioen, en bidt niet meer</l>
<l n="3130">"Voer mynen laster van mynen seer.</l>
<l>"Nu peynst hoe ghyt best sult beghynnen</l>
<l><pb n="1,94"/> "Dat ghy myn suster mocht wynnen.</l>
<l>"Ist dat men se u wil gheven,</l>
<l>"Ic waen myn rouwe al is bleven".</l>
<l n="3135">Athenor sprac: "Heer, nu siet;</l>
<l>"Ghebiedyt, ten blyft niet,</l>
<l>"Ic en wil u baetscap doen twaeren,</l>
<l>"Dertoe sal ic onlanghe sparen".</l>
<l>Dus nam eynde dat parlement.</l>
<l n="3140">Ende eer men den dach bekent</l>
<l>Was hem een goet scip ghereet.</l>
<l>Athenor saen daerin gheet.</l>
<l>Hy seilden henen, sonder merren,</l>
<l>Mit goede wynde by der sterre.</l>
<l n="3145">Hy seilden henen alle die weke</l>
<l>Sonder storm ghemakelicke.</l>
<l>Te Manassen quam hy te lande:</l>
<l>Dat lant stont in Peleus hande,</l>
<l>Beide lant ende stat te samen.</l>
<l n="3150">Athenor ende die mit hem quamen</l>
<l>Herberghede mit Peleus.</l>
<l>Drie daghe waeren sy in syn huys,</l>
<l>So dat sy waenden alle mittien</l>
<l>Dat sy quamen daer om spien.</l>
<l n="3155">Athenor en sprac niet een woert,</l>
<l>Noch hy en vraegde weder noch voert.</l>
<l>Dies hadden sy wonder, wat hy dochte</l>
<l>Ende wat hy daer suecken mochte.</l>
<l>Peleus die wiste wel</l>
<l n="3160">Dat hem die Troyen waeren fel.</l>
<l>Hy vraegde wat hy int lant dede</l>
<l>Hy ende syn ghesellen mede.</l>
<l>Athenor sprac: "Hets wel ghedaen</l>
<l>"Dat ghyt hoert; wildyt verstaen,</l>
<l n="3165">"Priamus ontbiet u</l>
<l>"Ende daertoe allen dien Griecken nu,</l>
<l><pb n="1,95"/> "Dat ghy ghedaen hebt synen lande</l>
<l>"Groet scade ende scande.</l>
<l>"Versclaghen hebdy synen vader,</l>
<l n="3170">"Daertoe syn ghesclachte algader,</l>
<l>"Dat lant beroeft verre ende na,</l>
<l>"Ende die scoen Esiona,</l>
<l>"Synre suster, hebdy ghenomen,</l>
<l><milestone unit="fol" n="24r"/> "Te scanden ende te haren onvromen.</l>
<l n="3175">"In eygedomme, dat is scande,</l>
<l>"Helt hy se die se nam den lande.</l>
<l>"Merckt of dat groet lachter sy.</l>
<l>"Nu ontbiet hy u by my,</l>
<l>"Dat ghy se hem wedersent.</l>
<l n="3180">"So blyft syn dreyghen al gheent.</l>
<l>"Wil men se in vreden laten gaen,</l>
<l>"Hy sal se gherne mit vrede ontfaen.</l>
<l>"Ghy en hoert hem van al syn seer</l>
<l>"Dreyghen noch ontbieden meer.</l>
<l n="3185">"Hy mocht vele claghen mede,</l>
<l>"Mer gheen orloghe noch onvrede</l>
<l>"Ontbiet hy u, so langhe als hy left</l>
<l>"Ist dat men hem syn suster gheft".</l>
<l>Peleus hoerde dese woerde.</l>
<l n="3190">Van toerne en wist hy wat brengen voert,</l>
<l>Omdat die baetscap ende die dinc</l>
<l>Een deel meed aen hem ghinc.</l>
<l>"Vrient", sprac hy, "nu merckt ende siet,</l>
<l>"Van my en wordy ghevordert niet;</l>
<l n="3195">"Ic en hebs te doen cleyn noch groot;</l>
<l>"Ghy wert weert dat ic u scloeghe doot.</l>
<l>"Die gheen die ghy hout aver heer,</l>
<l>"Sonde hy hier baden meer,</l>
<l>"Die soudent herde swaerlic becopen,</l>
<l n="3200">"Dierste die hier quaem ghelopen.</l>
<l>"Maeckt u haest henen van mye</l>
<l><pb n="1,96"/> "Soe dat ic u niet en sie.</l>
<l>"Te langhe hebdy hier ghewesen,</l>
<l>"Nu coemt hier niet meer na desen.</l>
<l n="3205">"So hoy my Got van vernoye,</l>
<l>"Nummermeer en saegdy Troye."</l>
<l>Der en was geen merren van Athenore;</l>
<l>Hy ende syn volc worden in porre,</l>
<l>Sy maeckten hem ten sceepwert vaste,</l>
<l n="3210">Dat seyl wonden sy aen die maste.</l>
<l>Noyt eer en waeren sy sonder vaer</l>
<l>Eer sy die havene ruemden daer.</l>
<l>Noneboten, als men ons seet,</l>
<l>Dats een lant dat in Griecken leet,</l>
<l n="3215">Seilden sy, so sy yerst mochten.</l>
<l>Ic waen sy niet eer haven sochten,</l>
<l>Eer sy quamen te Salomyne.</l>
<l>Op dat sant by der maryne</l>
<l>Ontsceepten hy ende syn maghe.</l>
<l n="3220">Sy beiden totten anderen daghe</l>
<l>Ende bevraegde te hant</l>
<l>Of Thelamon waer int lant.</l>
<l>Die lude hebben hem gheantwoert</l>
<l>Dat hy daer weer in die poert:</l>
<l n="3225">Wie dat hem spreken wilde,</l>
<l>Hy vint hem in die stat al stille.</l>
<l>Als Athenor dit heft verstaen,</l>
<l>Heft hy syn cleder aenghedaen;</l>
<l>So daden syn ghesellen mede.</l>
<l n="3230">Als sy besien hadden die stede,</l>
<l>Op haer perden syn sy gheseten</l>
<l>Verweendelicke, wildyt weten.</l>
<l>Noyt en sach man messelghier</l>
<l>Varen in al sulcker manier.</l>
<l n="3235">Sy reden henen doer die stat</l>
<l>Den telt of een luttel bat.</l>
<l><pb n="1,97"/> So langhe vraegde sy by conden</l>
<l>Dat sy Thelamon vonden.</l>
<l>In een prieel van oliviere</l>
<l n="3240">Stonden ende eghelenttiere:</l>
<l>Elck beit neder, doe hy en sach.</l>
<l>Het was, waen ic, omtrent middach.</l>
<l>Die ridders leiden se verre verde</l>
<l>By den toern, in enen bomgharde.</l>
<l n="3245"><milestone unit="fol" n="24v"/> Op een pellen van Baldach,</l>
<l>Seit men ons dat Thelamon lach.</l>
<l>Alleen en vonden sy niet Thelamon;</l>
<l>Hondert ridders stout ende coen</l>
<l>Waeren daer mit hem te deel,</l>
<l n="3250">Die van hem hielden borch ende casteel.</l>
<l>Athenor was een goet taelman:</l>
<l>"Heer", sprac hy, "coninck Pryan</l>
<l>"Heft ons mit een baetscap ghesant</l>
<l>"Hier te doen in u lant.</l>
<l n="3255">"Ic sal u segghen wat sy sy:</l>
<l>"Hy bidt u ende ontbiet by my,</l>
<l>"- Ghy hebten seer ghenoech gescint, -</l>
<l>"Dat ghy hem syn suster synt,</l>
<l>"Sconincks dochter van hoghen maghen.</l>
<l n="3260">"Dat men se versmaet, sal ellic man claghen,</l>
<l>"Want het is hem moyenisse fel.</l>
<l>"Sent se weder, soe doedy wel.</l>
<l>"Had hy se te huys, hy is soe rycke</l>
<l>"Hy brocht se wel aen haers ghelycke".</l>
<l n="3265">Thelamon wert erre, als wel scheen,</l>
<l>Van quaden moede dat hy green.</l>
<l>"Wassael", sprac hy, "mit uwen heer</l>
<l>"Heb ic te doen myn noch meer.</l>
<l>"Ic waen, hy niet en weet wie ic sy:</l>
<l n="3270">"Ic en daed doer hem niet, segghe ic dy.</l>
<l>"Hets waer, wy waeren daer in den lande</l>
<l><pb n="1,98"/> "Om te wreken syn scande.</l>
<l>"Ende, want ic yerst brac in die stat,</l>
<l>"Was my wel gheloeft, doer dat,</l>
<l n="3275">"Te gheven die maghet vry:</l>
<l>"Die bracht ic te lande mit my.</l>
<l>"Ic heb se ghehouden ende noch doe.</l>
<l>"Sy is haefs ende edel daertoe,</l>
<l>"Scoen, simpel ende goedertieren,</l>
<l n="3280">"Volmaeckt oec in alre manieren,</l>
<l>"Ende is gheheiten Esioen.</l>
<l>"Synt dat men se gaf my te loen</l>
<l>"Ende ic se mit vromicheden wan,</l>
<l>"So en geef ic se ghenen man.</l>
<l n="3285">"Des is my die raet gegheven:</l>
<l>"Ic sal se houden al myn leven.</l>
<l>"Sy is dat loen van mynre eren;</l>
<l>"Ridder en wil ic nummermere</l>
<l>"Geheten wesen na ghenen tyt.</l>
<l n="3290">"Dat ghy oec neemt een stryt,</l>
<l>"Ende hier oec echt meer coemt gelopen</l>
<l>"Enich bade, hy sout becopen</l>
<l>"Mitten lyve, ic segghe u dat.</l>
<l>"Quamdy meer in dese stat,</l>
<l n="3295">"U doot en waer u niet ghespaert.</l>
<l>"Nu vaert wech mitter vaert!"</l>
<l>Quaet merren was daer Athenore;</l>
<l>Hy ende syn volc worden in porre</l>
<l>Ende ghingen te sceepe saen,</l>
<l n="3300">Want der en was gheen langher staen.</l>
<l>Sy seilden henen lanxs die see.</l>
<l>Goet weder hadden sy: wat salts mee.</l>
<l>In Lachia syn sy comen:</l>
<l>Daer hebben sy haven ghenomen;</l>
<l n="3305">Sy daden hem alle wel te ghemake.</l>
<l>Sonder enighe ander saken,</l>
<l><pb n="1,99"/> Om Pollux ende Castor sy vraghen.</l>
<l>Doch syn sy comen daer sy se saghen.</l>
<l>Athenor die seid hem wel</l>
<l n="3310">Syn baetscap ende niet el:</l>
<l>"Ghy heren", sprac hy, "Priamus</l>
<l>"Ontbiet u by my aldus,</l>
<l>"Dat ghy syn suster laet onghevaen.</l>
<l>"Ist oec dat ghy se wille ontfaen,</l>
<l n="3315">"Doet hem van mynen laster recht.</l>
<l><milestone unit="fol" n="25r"/> "Onvreed is quaet ende ghevecht.</l>
<l>"Myn heer had liever vrede</l>
<l>"Dan hy had onmynlicheden".</l>
<l>Castor ende Pollux antworden dan:</l>
<l n="3320">"Onrecht en daden wy niet Prian.</l>
<l>"Mer dat weet dat volc algader</l>
<l>"Dat Lamedon, syn vader,</l>
<l>"Ierst teghen ons misdede:</l>
<l>"Daeraf quam die pynlichede.</l>
<l n="3325">"Syn vader wast diet yerst besocht,</l>
<l>"Diet dorperlicke synt becoft.</l>
<l>"Weet wel ghy die quaemt haer,</l>
<l>"En mocht ons segghen geen maer</l>
<l>"Dier wy myn hadden te doen,</l>
<l n="3330">"Dan van den coninck Lamedoen.</l>
<l>"Wy hebben liever syns soens belgade</l>
<l>"Dan hy ons enighe vrientscap dade.</l>
<l>"Ende hy die u hier vaeren deed</l>
<l>"Gaf cleyn om u salicheid.</l>
<l n="3335">"U lude nochter onser engheen</l>
<l>"En draghen niet avereen.</l>
<l>"Wy en willen niet dat ghy coemt haer,</l>
<l>"Mer dat ellic in syn lant vaer.</l>
<l>"Mer maeckt u henen ende vliet,</l>
<l n="3340">"Eer u hier groet quaet af gesciet.</l>
<l>"Ghy mocht hier wesen tonghemake</l>
<l><pb n="1,100"/> "Saen, eer mens aen ons yet sprake.</l>
<l>"Ic waen, ghy cleyn die doot ontsaecht</l>
<l>"Doen ghy hier soe langhe laecht."</l>
<l n="3345">Athenor vernam haer taele,</l>
<l>Sy bequam hem voer waele.</l>
<l>Hem rouwet dat hy merret yet,</l>
<l>Want men hem daer leelic aensiet.</l>
<l>Sonder oerlof schiet hy dane,</l>
<l n="3350">Seer gram, na mynen wane.</l>
<l>Henen voren sy mit wynde</l>
<l>Al daer se daventuer seynde.</l>
<l>Doch seilden sy dat sy vernamen</l>
<l>Dat sy tot Piere quamen.</l>
<l n="3355">Nestor was daer heer int lant,</l>
<l>Die veel boesheden was bekant.</l>
<l>Van Griecken wast een dalre ouste</l>
<l>Ende moghentste ende stoutste.</l>
<l>Int lant was hy heer groot.</l>
<l n="3360">Luttel achten hy ymants doot:</l>
<l>Menighen man had hy vermoert,</l>
<l>Die teghen hem niet en had verboert.</l>
<l>Nestor was fel ende quadertieren</l>
<l>Ende vals in alre manieren.</l>
<l n="3365">Athenor heft hem gheseght</l>
<l>Al dat hem op thertte lecht:</l>
<l>Hy en vergats groot noch smal,</l>
<l>Hy en seid hem syn baetscap al,</l>
<l>Als hem die coninck Pryan hiet.</l>
<l n="3370">Om ghenen vaer en liet hys niet.</l>
<l>Nestor hoerde dat hy seide mers,</l>
<l>Van quaden moede sach hy dwers.</l>
<l>"Quaet wicht", sprac hy, "wat wildy dryven?</l>
<l>"Scaemd icks my niet, ghy sout hier blyven!</l>
<l n="3375">"Hoe dorsty hier comen nie?</l>
<l>"My is leet dat ic u sie.</l>
<l><pb n="1,101"/> "Vol na ben ic in dien begrepen</l>
<l>"Dat ic u wil doen sclepen.</l>
<l>"Ic en begher nummermeer te doen</l>
<l n="3380">"Uwen valschen heer soen.</l>
<l>"Syn vader, diet ontgout wel seer,</l>
<l>"Deed ons allen groet onneer.</l>
<l>"Nochtant en haddens wy niet verdient</l>
<l>"Teghen hem of synen vrient.</l>
<l n="3385"><milestone unit="fol" n="25v"/> "Wat waent u verlaren heer</l>
<l>"Wreken die scande ende die onneer,</l>
<l>"Die wy daden in syn rycke,</l>
<l>"Doe wyt al scloeghen ghemenlicke!</l>
<l>"Waenstu ons in dien brenghen meed</l>
<l n="3390">"Dat wy gheloven synen vreed?</l>
<l>"Ondanck heb by dies roecke</l>
<l>"Of syn vruntscap ommer doet.</l>
<l>"Hets sotheit dat hy hem bewynt.</l>
<l>"Hy en hefter rycheit niet een twint</l>
<l n="3395">"Dat hy teghen ons mach stryden:</l>
<l>"Wy souden hem in cortten tyden</l>
<l>"Al dat hy nu heft ghewracht</l>
<l>"Legghen doen in syn gracht,</l>
<l>"Waer hy van eenre dinc ons vyant.</l>
<l n="3400">"Siet dat ghy schier ruemt dit lant!</l>
<l>"Vynd ic u morghen te Piere,</l>
<l>"Ghy sult die baetscap becopen dier.</l>
<l>"Ic en haet nyemant also seer</l>
<l>"Als Priamus, uwen heer:</l>
<l n="3405">"Got en laets nummer ghebieden my</l>
<l>"Dat goet vreed tusschen ons sy."</l>
<l>Vervaert was Athenor:</l>
<l>Hy woud te Troyen syn opten torre.</l>
<l>Hy merckt wel dat hy sotheit jaecht.</l>
<l n="3410">Wat wonder ist dat hy hem versaecht?</l>
<l>Ten sceep keerden hy sonder vreed</l>
<l><pb n="1,102"/> Ende alle syn ghesellen meed.</l>
<l>Die haven rumt hy mitter vaert;</l>
<l>Nu wil hy te Troyen waren.</l>
<l n="3415">Mach hy synen wille ghewynnen,</l>
<l>Hy en coemt te gheenre haven bynnen,</l>
<l>Dan te Troyen; mer een tampeest</l>
<l>Heft hem drie daghe ghevreest.</l>
<l>Die see deed hem groet onghemac,</l>
<l n="3420">Want menighe bare op hem brac.</l>
<l>Athenor had groten vaer,</l>
<l>Ende weder was hem al te swaer,</l>
<l>So dat hy waende deynde kiesen</l>
<l>Ende tlyf in die see verliesen.</l>
<l n="3425">Syn volc had groten onwille,</l>
<l>In dat scip laghen sy stille.</l>
<l>Niemant en waende ghinder ontgaen,</l>
<l>So vreselic was die see ghedaen.</l>
<l>Mit groter sorghen sekerlicke</l>
<l n="3430">Quamen sy, oer leet die weeke,</l>
<l>In haer lant mit groten ghevalle.</l>
<l>Vroe warens haer maghe alle.</l>
<l>Die coninck ende die baroen van Troyen</l>
<l>Ontfinghen se mit groter joyen.</l>
<l n="3435">Athenor is in die kercke ghegaen:</l>
<l>Synen Gaden danckten hy saen</l>
<l>Ende deed hem sacrificie,</l>
<l>Dat hy die haven had van syse.</l>
<l>Daerna ghinc hy ten pallaes:</l>
<l n="3440">Van vresen noch van compays,</l>
<l>Voer den coninck ende syn kynderen,</l>
<l>Voer ridders mynder ende meere</l>
<l>Heft hy vertelt herde saen</l>
<l>Hoe syne vaert hem is vergaen.</l>
<l n="3445">Hy sprac: "My was wel saen ghesciet</l>
<l>"Van deser baetscap groet verdriet;</l>
<l><pb n="1,103"/> "Die van Griecken haten ons seer:</l>
<l>"Vrede en wert ons nummermeer.</l>
<l>"Tierst dat ic quam tot Peleus,</l>
<l n="3450">"Den vand ic erre in synen huys.</l>
<l>"Als hy my kende was hy erre:</l>
<l>"Weet dat wel, ten was niet verre</l>
<l>"Hy en had my groet quaet ghedaen.</l>
<l><milestone unit="fol" n="26r"/> "Hy gheboot my herde saen</l>
<l n="3455">"Dat ic rumde syn lant.</l>
<l>"Hy soud altoes syn u viant,</l>
<l>"Noch nummer en rocht hy meed</l>
<l>"Dat tusschen hem ende u waer wreed.</l>
<l>"Anders en vant icker niet an.</l>
<l n="3460">"Tsceepewert maeckt ic my dan.</l>
<l>"Thelamon socht ic int lant,</l>
<l>"So dat icken mit pynen vant.</l>
<l>"Doe ic u baetscap voertbrochte</l>
<l>"Ende pynde my, so ic yerst mochte,</l>
<l n="3465">"Dat hy u uwe suster wedergave,</l>
<l>"Antwoerde hy my also daerave,</l>
<l>"Dat ic my een deel vervaerde.</l>
<l>"Hy sprac u mede groet onwerde,</l>
<l>"Hy seid hy en dade, doer uwen danc,</l>
<l n="3470">"Goet noch quaet, cort noch lanc.</l>
<l>"Castor ende Pollux socht ic mede,</l>
<l>"Daer men my lasters genoech dede,</l>
<l>"Ende daertoe vrese ende onneer.</l>
<l>"Sy seiden, sy haten u so seer,</l>
<l n="3475">"Ghelyc doer enen doden hont</l>
<l>"Willen se doer u doen talre stont.</l>
<l>"Lasters spraken sy u ghenoech:</l>
<l>"My boden sy onghevoech.</l>
<l>"Ic ghinc te sceep ende rumden tlant,</l>
<l n="3480">"Tot Nestor voer ic altehant.</l>
<l>"Wat helpt? Hy seid oec wel</l>
<l><pb n="1,104"/> "Dat hy u waer van hertten fel.</l>
<l>"Hy seid, het soude cume bliven</l>
<l>"Hy en dade my sclepen ende ontlyven.</l>
<l n="3485">"Hy seid dat hy ons soude quellen</l>
<l>"Ende Troyen sclechten ende vellen.</l>
<l>"Ic seg u dat ic noyt man en sach</l>
<l>"Daer so groet felheit aen gelach,</l>
<l>"Noch so dorper in den mont.</l>
<l n="3490">"Ic maets u veel nu ter stont,</l>
<l>"Mer hy en mynt u meer noch myn.</l>
<l>"Hem allen waer leet u ghewyn.</l>
<l>"Altoes hoet u voer die Gryfoen,</l>
<l>"Ghetrouwet hem in ghenen doen.</l>
<l n="3495">"Sy weten oec die waerheit wel,</l>
<l>"Dat ghy hem syt van hertten fel.</l>
<l>"Nu neemt raet die u mach vromen</l>
<l>"Ende des ghy moghet avercomen,</l>
<l>"Tuwer vromen ende tuwer eeren.</l>
<l n="3500">"Weetty wat ons die boecke leren?</l>
<l>"Die grote saken willen bestaen,</l>
<l>"Wat eynde hy mach ontfaen,</l>
<l>"Sal hy proeven, is hy wys,</l>
<l>"Dat hy blyve sonder misprys."</l>
<l n="3505">Prian wert erre mitten woerden</l>
<l>Die hy van den Griecken hoerde,</l>
<l>Wat laster sy den bade daden.</l>
<l>Syn hert was dermede beladen.</l>
<l>Hy hoert dat dreyghen ende den lachter</l>
<l n="3510">Die sy hem spraken van achter,</l>
<l>Als Athenor vertelden ghinder</l>
<l>Voer syne manne, voer syn kinder.</l>
<l>Doe sprac die coninck: "Aen die heren</l>
<l>"Wil ic my algader keren.</l>
<l n="3515">"Hoert den vrede ende dat recht</l>
<l>"Ende die haer die sy my bieden echt.</l>
<l><pb n="1,105"/> "Die Griecken die sy hier brochten,</l>
<l>"Wat souden sy doen of sy mochten!</l>
<l>"Ons en ontsien sy cleyn noch groet,</l>
<l n="3520">"Sy en achten niet om onsen stoet.</l>
<l>"Mynre suster en willen sy niet ontbaren.</l>
<l>"Nu en weet ic wat seggen, twaren,</l>
<l>"Dat ons beter waer die doot</l>
<l>"Dan dese scande: sy is so groot.</l>
<l n="3525"><milestone unit="fol" n="26v"/> "Ondanc hebben se diet beletten</l>
<l>"Ende hem daertoe niet en setten,</l>
<l>"Dat sy dit keren ende prys verwerven.</l>
<l>"Doch en moghen wy mer eens sterven.</l>
<l>"Het is ghesciet oec hier to voren</l>
<l n="3530">"Van luden die tiers verloren,</l>
<l>"Dat sy hare vyande verwonnen</l>
<l>"Ende lof ende eer ghewonnen.</l>
<l>"Wy hebben een stat, die men en mach</l>
<l>"Niet wynnen voer doemsdach.</l>
<l n="3535">"Ridderscaps hebben wy ghenoech</l>
<l>"Ende vyf jaer int ghevoech</l>
<l>"Hebben wy spyse noch hier bynnen.</l>
<l>"Oec ist tyt dat wy beghynnen</l>
<l>"Van der dinc dat ons bestaet</l>
<l n="3540">"Te nemen al sulcken raet,</l>
<l>"Dat wy den ghenen moghen scaden,</l>
<l>"Die onse ghesclechte hebben verraden.</l>
<l>"Ghy heren, die stout syt ende vroet,</l>
<l>"Dat wil ic dat men by my doet.</l>
<l n="3545">"Wat dat ic segghe is onghedaen,</l>
<l>"Het sal na uwen wille gaen.</l>
<l>"Ende nochtan het is goet</l>
<l>"Dat ic myn hertte ende mynen moet</l>
<l>"U allegader hebbe gheseit,</l>
<l n="3550">"Ist vroetscap ofte dolheit.</l>
<l>"Kiesen wy uyt van onsen luden,</l>
<l><pb n="1,106"/> "Ten yersten dat ons best dunckt tyde,</l>
<l>"Ridderen stout ende onvervaert,</l>
<l>"Van wapenen also bewaert,</l>
<l n="3555">"Ende senden se dan in haer rycke</l>
<l>"Stillekyn ende heymelicke.</l>
<l>"Men mach dat lant ontsetten seer</l>
<l>"Eer mens ghewaer wort myn of meer.</l>
<l>"Haer lude doet, haer lant ghevaen.</l>
<l n="3560">"Dan en is altoes niet haer waer</l>
<l>"Dat ymant op hem comen daer,</l>
<l>"Of teghen hem worden gespaer.</l>
<l>"O wy! o myn lieve ghesellen,</l>
<l>"Die dese ommoet mochte vellen</l>
<l n="3565">"Ic waen hy grote weldaet dade.</l>
<l>"Segt wat ghy vint in uwen rade.</l>
<l>"Dat seg ic u al sonder waen,</l>
<l>"Wildy my in staden staen,</l>
<l>"Sy en ghecryghen teghen die stede</l>
<l n="3570">"Nummermeer pays noch vrede".</l>
<l>Die heren seiden alle ghemeen</l>
<l>Ende sworen, groet ende cleen,</l>
<l>Dat ellic na syn macht hem soude</l>
<l>Brenghen hulp na dat hy woude,</l>
<l n="3575">Doe sy dit seiden allegader,</l>
<l>Ende hem volgen gelyc haeren vader.</l>
<l>Priamus die was dies blyde.</l>
<l>Syn kynder riep hy aver syde,</l>
<l>Hem seid hy al syn ghedochte.</l>
<l n="3580">Te moede was hem herde sochte,</l>
<l>Dat hy se starc sach ende scone.</l>
<l>"Die meisterscap is u te lone</l>
<l>"Van mynen luden. Nu neemt waer</l>
<l>"Dat elck beset syn schaer.</l>
<l n="3585">"My dunct dat elc wael wesen moghe</l>
<l>"Van synen lyve greve ende hertoghe.</l>
<l><pb n="1,107"/> "Nu laet sien, wie sal mit eren</l>
<l>"Die syn varen doen ende keren.</l>
<l>"Ellic doe den synen groet eer,</l>
<l n="3590">"Dat sy niet en suecken anderen heer,</l>
<l>"Ende niemant hem beclaghen en can</l>
<l>"Dat hy heft enen dollen leitsman,</l>
<l>"Ende en vallen in gheen onghedout</l>
<l>"By haers selfs heer stout.</l>
<l n="3595"><milestone unit="fol" n="27r"/> "Nu so sal hem apenbaren</l>
<l>"Die grote haep, die ic twaren</l>
<l>"Langhe aen u heb ghedraghen.</l>
<l>"Nu sal men weten in cortten daghen</l>
<l>"Den ghenen die niet wel en doet:</l>
<l n="3600">"Van my en coemt hem nummer goet.</l>
<l>"Mer den ghenen die wel mach</l>
<l>"In wapen syn nacht ende dach</l>
<l>"Ende doghen mach die grote pyne,</l>
<l>"Ende die wel bericht die syne,</l>
<l n="3605">"Dien sal ic mynnen als myn kynt:</l>
<l>"Syns en wil ic laten twint</l>
<l>"Doen synen wille mit mynen goede</l>
<l>"Ende toen op hem nummer avermoede.</l>
<l>"Hector, lieve, du bist die meest;</l>
<l n="3610">"Weest heer van al deser feest,</l>
<l>"Want ghy syt vromich ende wys.</l>
<l>"Ic wil ghy haer hoeftman sys.</l>
<l>"Aen dy wil ic dat al staet,</l>
<l>"Haer doen, haer laten ende haer raet.</l>
<l n="3615">"Ic en wil niet dat enich hoechmans kint</l>
<l>"Teghen dynen wil doe en twint.</l>
<l>"Ic du heves alle die baelghe</l>
<l>"Aver die Troysce tevallerie.</l>
<l>"Siet dat ghy haefs syt ende vroet,</l>
<l n="3620">"So mach dyn dinc al wesen goet.</l>
<l>"Ghy syt die bloeme van mynen lande.</l>
<l><pb n="1,108"/> "Die Gaede moeten doer u hande</l>
<l>"Hiertoe ende in ons hulp wesen,</l>
<l>"Dat ons die seghe blyft na desen".</l>
<l n="3625">Hector antwoerden als een man</l>
<l>Vroet van synne: "Al dat ic can</l>
<l>"Doen ic gherne, vader heer.</l>
<l>"In stryder teghen nummermeer.</l>
<l>"Nadien datter wesen sal</l>
<l n="3630">"Myn macht, wil ic daertoe doen al.</l>
<l>"Den Gade bid ic allegader</l>
<l>"Dat ic mynen oude vader</l>
<l>"Wreken moet, ende sy ons allen</l>
<l>"Hueden moeten van misvalle.</l>
<l n="3635">"Onse seer ende ons selven wreken</l>
<l>"Van hem die ons aldus verspreken,</l>
<l>"Het waer ons, so help my Got.</l>
<l>"Souden haer kynder maken spot</l>
<l>"Van laster die men ons dede,</l>
<l n="3640">"Ende leven souden in groten vrede!</l>
<l>"Mit recht moghen wy hebben hande</l>
<l>"Te wreken ons grote scande.</l>
<l>"Gherne saegh ic, so ic yerst mocht,</l>
<l>"Dat ons volck op thaer vocht,</l>
<l n="3645">"Want ic herde seer begheer</l>
<l>"Te weten wat man ic weer.</l>
<l>"My rouwet dat wy stryden laten</l>
<l>"Op die gheen die wy haten.</l>
<l>"Op hem soud ic gherne stryden.</l>
<l n="3650">"Op wy moetent yerst ontbieden</l>
<l>"Ende sien of wyt volbrenghen connen,</l>
<l>"Eer dus hoghe dinc wort beghonnen.</l>
<l>"Ellic man sal te voren sien</l>
<l>"Wat van eenre dinc mach geschien.</l>
<l n="3655">"Beghynnen dat men niet en can volbrengen</l>
<l>"Dat is quaet in allen dinghen.</l>
<l><pb n="1,109"/> "Dats gheseit aver menich jaer.</l>
<l>"Die dorper seit ende hy seit waer:</l>
<l>"Beter veel so ist begheven</l>
<l n="3660">"Een dinc, dan sotlic opgeheven.</l>
<l>"In alle die werlt, weety wel,</l>
<l>"En is gheen so sterck volc noch so fel.</l>
<l>"Henroepen heb sy een deel,</l>
<l>"Van ertryck dat derdendeel.</l>
<l n="3665"><milestone unit="fol" n="27v"/> "Die beste ridders die wesen moghen</l>
<l>"Syn daer, die wel connen orloghen.</l>
<l>"Sy en pleghen anders gheen pyn,</l>
<l>"Dan altoes in stryden te syn.</l>
<l>"Mit desen ist goet tornieren</l>
<l n="3670">"Op see, op lande, op ryviere.</l>
<l>"Dese sullen hem volghen na</l>
<l>"Ende oeck die van Asia.</l>
<l>"Dat syn ridders die tallen tyden</l>
<l>"Gherne op grote orssen ryden:</l>
<l n="3675">"So ongherust syn haer leede,</l>
<l>"Hen is liever stryt dan vrede.</l>
<l>"Wy weten wel, lude ende stille</l>
<l>"Dat volc staet al te haeren wille.</l>
<l>"Siet wat ghy bestaet, lieve heer,</l>
<l n="3680">"Doer my en lates myn noch meer.</l>
<l>"Ic en segs niet doer dat ic se ontsie.</l>
<l>"Scepe ghebreken ons, dunckt my,</l>
<l>"Mede te vaeren aver see</l>
<l>"Ende hem te doen leet ende wee.</l>
<l n="3685">"Ghenen beteren raet weet ic ten saken</l>
<l>"Dan ghy sceep saen doet maken:</l>
<l>"Anders en can ic niet gesegghen</l>
<l>"Hoe wyt hem naere moghen legghen.</l>
<l>"Voerhoed en is niet quaet.</l>
<l n="3690">"Nu sullen wy nemen sulcken raet</l>
<l>"Dat wy ons pynen te verwerve</l>
<l><pb n="1,110"/> "Ende niemant mit ons te scherene.</l>
<l>"Want ons vroem ende ons eer</l>
<l>"Begheer ic uyttermaten seer."</l>
<l n="3695">Hierop seiden haer ghevoech</l>
<l>Die daerby stonden lude ghenoech:</l>
<l>Som van varen, som van blyven,</l>
<l>Dat pyndlic waer te bescryven.</l>
<l>Nu hoert die taele van Parys.</l>
<l n="3700">Dus sprac hy, dat ic niet en prys:</l>
<l>"Ryck syn wy ende mechtich</l>
<l>"Ende van vrienden seer crechtich;</l>
<l>"Dese stat is wel ghevest al om.</l>
<l>"Hoert van mynen rade die som.</l>
<l n="3705">"Dats dat wy ons van Griecken</l>
<l>............</l>
<l>"Ic bens seker, hoe wy spreken,</l>
<l>"Datter ons eer af sal gheschien.</l>
<l>"Den laster wil ic aen my tien.</l>
<l>"Laet ons te wreken ghereiden</l>
<l n="3710">"Ende dat heer in Griecken leiden,</l>
<l>"So wy yerst moghen: sonder sparen,</l>
<l>"Die Gade syn ons hout en twaren.</l>
<l>"Hoer waerby ic weet die dinc.</l>
<l>"Leesten, doe die mey inghinc,</l>
<l n="3715">"Jaegden ic int Mynder Indy</l>
<l>"Een heyrt, gheloves my,</l>
<l>"Den meesten dien ic ye ghesach.</l>
<l>"Myn honde jaegden al den dach</l>
<l>"Dat icken ghevaen niet en mochte.</l>
<l n="3720">"Die wynt wayde herde sochte.</l>
<l>"Jaghers verloes ic ende honde.</l>
<l>"Ic beit neder daer ter stonde,</l>
<l>"Tenen borne ghinc ic drincken schier;</l>
<l>"Onder die scade van enen olivier</l>
<l n="3725">"Ghinc ic sclapen herde socht,</l>
<l><pb n="1,111"/> "Want ic vorder niet en mocht.</l>
<l>"In mynen droem daer ic lach</l>
<l>"Docht my dat ic Marcurius sach;</l>
<l>"Pallas, Venus ende Juno</l>
<l n="3730">"Quamen daer mit hem also.</l>
<l>"Driewerf so seid hy:</l>
<l>""Paris, vrient, nu hoert na my.</l>
<l>""Hier comen tot dy drie Gadynnen,</l>
<l>""Een vonnesse willen sy beghynnen.</l>
<l n="3735">""Onder hem drien was hem gegheven</l>
<l><milestone unit="fol" n="28r"/> ""Enen appel herde wel bescreven.</l>
<l>""Die litteren spraken dat men woude</l>
<l>""Dat men der scoenster gheven soude.</l>
<l>""Oec is die appel van goude roet</l>
<l n="3740">""Daer die stryt om is so groot.</l>
<l>""Elke vrouwe seit van desen</l>
<l>""Dat sy wilt die scoenste wesen;</l>
<l>""Elck wilt daerby bekynnen</l>
<l>""Dat sy hem mit scoenheiden al wynnen.</l>
<l n="3745">""Alle iij willen sy deraen sneven.</l>
<l>""Noch en is hy niemant ghegeven.</l>
<l>""Daer en is niemant noch des seker sy,</l>
<l>""Mer ellic waenter wesen by.</l>
<l>""Ic heb gheraden dese vrouwen,</l>
<l n="3750">""By weten ende by goeder trouwen,</l>
<l>""So wat u, die uyer, toe wys</l>
<l>""Ende wat vrouwe dattu prys,</l>
<l>""Dat die ander beide laven</l>
<l>""Ende sy van scoenheiden syn te baven.</l>
<l n="3755">""Oec loven syt herde wel,</l>
<l>""Dat dunct wys al sonder fel:</l>
<l>""Sy salder vrouwe wesen of</l>
<l>""Daer du van scoenheiden geves lof.</l>
<l>""Beid moet ment weten al</l>
<l n="3760">""Wie den appel hebben sal.""</l>
<l><pb n="1,112"/> "Hierna quamen die vrouwen rycke</l>
<l>"Ende spraken aen my hemelicke:</l>
<l>"Al dat is onder der sonnen ganc</l>
<l>"Boden sy my om den danc.</l>
<l n="3765">"Elke vrouwe boot my ghenoech.</l>
<l>"Mer Venus sprac ende loech:</l>
<l>"Wert dat ic haer den appel gave</l>
<l>"Ende sy den prys hadde daerave,</l>
<l>"Sy soud my uyt Grieckenlant</l>
<l n="3770">"Die scoenste gheven die ye man vant.</l>
<l>"Den appel gaf ic haer aldaer</l>
<l>"Ende seid dat sy die scoenste waer.</l>
<l>"Aen haer so houd icks my al.</l>
<l>"Ic weet wel dat die vrouwe sal</l>
<l n="3775">"Al doen dat sy my behiet.</l>
<l>"Heer, ist dat ghyt ghebiet,</l>
<l>"Ic vaer sonder parlement;</l>
<l>"Ist dat ghy ridders mit my sent,</l>
<l>"Daer wy se een deel doch by ontteren,</l>
<l n="3780">"Eer wy ommer wederkeren,</l>
<l>"Wy doen daer al sulck ghewelt</l>
<l>"Dat men daer ommermeer af telt."</l>
<l>Eer daer yemant sprac int huys</l>
<l>Antwoerden hiertoe Diephebus.</l>
<l n="3785">"Hets recht," sprac hy, "in alre wysen</l>
<l>"Dat men desen raet wel pryse.</l>
<l>"Ic houts my aen hem: Hets wel gheseet.</l>
<l>"Desen raet en wort niet verleet.</l>
<l>"Ic waen, ist dat hy der vaert,</l>
<l n="3790">"Dat hy die Griecken also vervaert,</l>
<l>"Dat sy ons seinden onse moyen.</l>
<l>"Bynnen den jaer hem sals vernoyen,</l>
<l>"Of sy ons keren onsen scade.</l>
<l>"Men maeckt scepe, dats dat ic rade.</l>
<l n="3795">"Ende helpter toe dat hy der vaert,</l>
<l><pb n="1,113"/> "Het dunct my sotheit dat ment spaert."</l>
<l>Daernae sprac Helenus,</l>
<l>Al daert hoerden Priamus.</l>
<l>Broeder Paris staet hierby.</l>
<l n="3800">"Heer," sprac hy, "hoert na my.</l>
<l>"Ic weet een deel wat sal geschien.</l>
<l>"Myns ghelyc en wert nie ghesien:</l>
<l>"Voerseit heb ic menich jaer</l>
<l>"Dinghen die geproeft syn waer.</l>
<l n="3805">"Ic en seid nie saken noch en las</l>
<l>"Aver waer die loghen was.</l>
<l><milestone unit="fol" n="28v"/> "Oyt deed ic u waer verstaen.</l>
<l>"Mer dat weet wel sonder waen,</l>
<l>"Neemt Paris een wyf sekerlicke</l>
<l n="3810">"Te Griecken in dat coninckrycke,</l>
<l>"Troyen wort, dat is voerspraken,</l>
<l>"Daerom verbernt ende te broken.</l>
<l>"Ic wil dat men my dode hier</l>
<l>"Ende verberne in een vuer,</l>
<l n="3815">"En heb ic u niet gheseit waer.</l>
<l>"Men salt bescryven oec hiernaer.</l>
<l>"Ic hebt voersien al sonder waen:</l>
<l>"Die Gade dadent my verstaen.</l>
<l>"Van sulcken dinc can ic wel lesen,</l>
<l n="3820">"Ten mach anders oec niet wesen:</l>
<l>"Brinct hy uyt Griecken een wyf,</l>
<l>"Daer sal om laten syn lyf</l>
<l>"Menich die ic niet en can ghenoemen.</l>
<l>"Want tvolck sal al op ons comen:</l>
<l n="3825">"Sy sullen vellen Ylioen</l>
<l>"Ende grote scade in Troyen doen.</l>
<l>"Hier en is gheen so hoghen toren,</l>
<l>"Sy en sullent te breken ende storen.</l>
<l>"Sy sullen doden kynt ende vader</l>
<l n="3830">"Ende storen tlant allegader,</l>
<l><pb n="1,114"/> "Ende alle die manne mitten wyve.</l>
<l>"Daer sal cume ymant blyve.</l>
<l>"Dit is my wael doen verstaen</l>
<l>"Van den Goden, sonder waen.</l>
<l n="3835">"Hierom ist dat ic niet en prys</l>
<l>"Te seinden in dat lant Paris.</l>
<l>"Hy blyft bat dan hy berade</l>
<l>"Desen lande grote scade.</l>
<l>"Die niet en wil scuwen syn scade,</l>
<l n="3840">"Mit recht rouwet hem te spade."</l>
<l>Als dit vertelden Helenus</l>
<l>Voer den coninck Pryamus,</l>
<l>Sweghen die heren ende die ghenoot.</l>
<l>Daer en sprac niemant cleen of groot.</l>
<l n="3845">Doet al stille was int huys,</l>
<l>Spranc altehant op Troylus,</l>
<l>Die jonxte van den jonckeren.</l>
<l>Mer, als ons die boecke leren,</l>
<l>Hy en was niet crancker noch bloder</l>
<l n="3850">Dan Hector, al prysen wy hem vorder.</l>
<l>"Ghy heren," sprac hy, "wats dat u dert?</l>
<l>"Woe sie ic dus u ghebarenteert</l>
<l>"Omdat hier een predicare</l>
<l>"Loghene seit al apenbare?</l>
<l n="3855">"Hy is die waent dat hy can sien</l>
<l>"Die saken die sullen ghescien!</l>
<l>"Twaeren, neen hy, cleen of groot!</l>
<l>"Hy seit daerom dat hy is verbloyt.</l>
<l>"Ghy weet wel dat een predicaert</l>
<l n="3860">"Van clene saken is vervaert.</l>
<l>"Aen hem dunct my niet gheligghen:</l>
<l>"Luttel pryse ic syn waersegghen.</l>
<l>"Hy en soud gheen ridder wesen;</l>
<l>"Ter kercken soud hy gaen ende lesen</l>
<l n="3865">"Ende altoes mit ghemake syn,</l>
<l><pb n="1,115"/> "Ende meesten hem als een swyn,</l>
<l>"Peinsen hoe hy hem doe te ghemake:</l>
<l>"Hy en heft niet te doen mit onser sake.</l>
<l>"Arbeit om der werlt eer</l>
<l n="3870">"Prys ic voer rycheit ommermeer.</l>
<l>"Die geen die, om syn waersaghen,</l>
<l>"Laet die sake van synen maghen</l>
<l>"Ende te keren die grote scande,</l>
<l>"Die men deed in onsen lande,</l>
<l n="3875">"Altoes moet hy syn ontteert</l>
<l>"Van alden Gaden die men eert!"</l>
<l><milestone unit="fol" n="29r"/> Van deser talen quam groot ghecry.</l>
<l>"Hy seecht waele!" riepen sy.</l>
<l>Sy riepen alle die daer waeren</l>
<l n="3880">Dat Paris henen soud vaeren.</l>
<l>Om Helenus tael, niet een haer,</l>
<l>Weder dat loghen sy of waer,</l>
<l>En willen sy niet dat die vaert blyve,</l>
<l>Dat roefden menighen van den lyve.</l>
<l n="3885">Aldus is die raet vergaen.</l>
<l>Men deed scepe maken saen</l>
<l>Daer men in Griecken mede soud vaeren,</l>
<l>Op hem roven sonder sparen.</l>
<l>Niet meer talen wat int huys.</l>
<l n="3890">Priamus sende Diephebus</l>
<l>In Penous mit Parys</l>
<l>Te soeken ridders van prys.</l>
<l>Sy daden haers heren ghevoech:</l>
<l>Ridders vonden sy ghenoech,</l>
<l n="3895">Die se mit hem in Troyen brochten,</l>
<l>Ende haesten hem so sy yerst mochten.</l>
<l>Schier daernae so ontboot</l>
<l>Prian een parlement groot.</l>
<l>Daer quamen doe ghemenlicke</l>
<l n="3900">Alle die besten van den rycke,</l>
<l><pb n="1,116"/> Want sy daer alle ontbaden waeren.</l>
<l>Menich man quam daer ghevaeren.</l>
<l>Die coninck wilde van synen luden</l>
<l>Weten wat sy hem alle rieden:</l>
<l n="3905">"Ghy heren, ic deed u ontbieden.</l>
<l>"Hoert hoe icket u sal beduden.</l>
<l>"Ghy hebt my gehoert claghen</l>
<l>"Dat verlies van onsen maghen,</l>
<l>"Hoe se die van Griecken scloeghen</l>
<l n="3910">"Ende tgoet van Troyen henen droeghen.</l>
<l>"Nochtant en wast ghewraken nie.</l>
<l>"Nu weet wel, gheloves my,</l>
<l>"Ten leet niet langhe tyt na desen</l>
<l>"Ten sal van my ghewroken wesen.</l>
<l n="3915">"Hets best dat ghy my gheft raet,</l>
<l>"Eer men enich dinc bestaet.</l>
<l>"Athenor seinde ic daer lest</l>
<l>"Te proeven hoe ic alrebest</l>
<l>"Myn suster ghewynnen mocht,</l>
<l n="3920">"Die sy ghevaen houden onsocht.</l>
<l>"Sy en wilden se hem niet wedergheven,</l>
<l>"Hem dreygden sy oec aen syn leven.</l>
<l>"Nu dunct my goet in alre wys</l>
<l>"Datter vaer myn soen Parys,</l>
<l n="3925">"Den lande ten groten scade</l>
<l>"Te wreken dat ons die Griecken dade.</l>
<l>"Mer doch wil ic weten wie</l>
<l>"Ghy daertoe wilt raden mie.</l>
<l>"Dunct u goet, hy salder vaeren,</l>
<l n="3930">"Ende ist quaet, hy salts ontbaeren.</l>
<l>"Of yemant oec ghescaden can</l>
<l>"Te wille stae hy op ende spreke dan.</l>
<l>"Segghe apenbaer wies hem roect:</l>
<l>"Hy moet raet vraghen die raet soect."</l>
<l n="3935">Pautus, een vroet man ende geheert</l>
<l><pb n="1,117"/> Ende in boecken wel gheleert,</l>
<l>"Her coninck," sprac hy, "hoert hiernaer</l>
<l>"Wat ic segghe averwaer.</l>
<l>"Sweech ic van dien dat ic bet</l>
<l n="3940">"U seide, soe brake ic myn wet:</l>
<l>"Syn trouwe en hout hy niet</l>
<l>"Die heelt synen heer, daer hem verdriet</l>
<l>"Af comen mach of syn onterf,</l>
<l>"Ghevaen of van den lyve bederf.</l>
<l n="3945">"Drie honder jaer lx ende meer</l>
<l>"Was out Esorbius, myn heer,</l>
<l><milestone unit="fol" n="29v"/> "- Hy was een hoech clerck ende weert -</l>
<l>"Eer hy voer die langhe vaert.</l>
<l>"Van groten hoghen prophecien</l>
<l n="3950">"Waen ic dat veel op hem lyden.</l>
<l>"Nie en seid hy saken noch en behiet,</l>
<l>"Sy en is te hare tyt beschiet.</l>
<l>"Ic hoerde hem segghen menichwerve</l>
<l>"Dat Troyen al soud bederven,</l>
<l n="3955">"Wert dat Paris een wyf name</l>
<l>"Die uytten lande van Griecken quame.</l>
<l>"Ic weet wel dats nie en ghebrac</l>
<l>"Wat soe myn vader voresprac.</l>
<l>"Siet dat niet en sy ghebraken</l>
<l n="3960">"Dat een goet man heft ghesproken.</l>
<l>"Hets beter dat ghy syt in vreden</l>
<l>"Ende hout u lant ende u stede,</l>
<l>"Dan ghy in pyne syt ende wy alle.</l>
<l>"Dat die sclach op u niet en valle!</l>
<l n="3965">"Ghy hebt edel leven ende vrede,</l>
<l>"Pays ende groot weeldichede.</l>
<l>"Ende soect niet, so doedy wel,</l>
<l>"Dat ghy verliest vrede ende spel.</l>
<l>"Ic waen hy quade dachvaert doet</l>
<l n="3970">"Die willens hem selven neemt syn goet.</l>
<l><pb n="1,118"/> "Van edelen leven ende van goeden</l>
<l>"Wildy u werpen in armoeden."</l>
<l>Al dat volc, arm ende rycke,</l>
<l>Dat daer was ghemenlicke</l>
<l n="3975">Wederseiden altemaele</l>
<l>Mit luder stemme Pautus taele.</l>
<l>Een twint en achtens sys niet al,</l>
<l>Dat quam hem synt te misval.</l>
<l>Ten coninck seiden sy dat hy doe</l>
<l n="3980">Al dat syn wil is daertoe.</l>
<l>Wien soet helpen of deren mach</l>
<l>Sy en verstens niet enen dach.</l>
<l>Die coninck danckten hem te bet.</l>
<l>Na den seden van hare wet</l>
<l n="3985">Ghaf hy en oerlof hen te vaeren.</l>
<l>Hy socht, dat hy deed gherne,</l>
<l>Tymmerlude ende deed sceep maken.</l>
<l>Hoe soud ic u vesten die saken?</l>
<l>Doe sy ghemaect waeren deed men inne</l>
<l n="3990">Wapen ende spyse, na dat ic kynne.</l>
<l>Nu en ghebreect hem niet dan wynt.</l>
<l>Hector was en wech ghesent</l>
<l>Omdat hy ridders halen soude,</l>
<l>Die men meed seinden woude.</l>
<l n="3995">Cassandra, des conincks dochter,</l>
<l>Die des te moede was onsochter</l>
<l>Dat Paris in Griecken voer,</l>
<l>Bat haeren Gade ende beswoer.</l>
<l>Sy werp loden ende sorterien</l>
<l n="4000">Ende keerden dat by prophecien:</l>
<l>Bracht Paris uyt Griecken wyf</l>
<l>Al Troyen word noch katyf.</l>
<l>Sy seid hem allen apenbaer:</l>
<l>"Peynst hierom ende coemt haer.</l>
<l n="4005">"Vaerdy in Griecken, ghy ghenoot,</l>
<l><pb n="1,119"/> "Wy blyven daer al noch om doot.</l>
<l>"Al Troyen sal der noch om kermen:</l>
<l>"Men en machter ons niet af bescermen.</l>
<l>"Die Griecken sullent noch al scenden</l>
<l n="4010">"Ende ons vueren in ellenden!"</l>
<l>Sy maeckte hem droeve ende tonghemake</l>
<l>Ende bat dat sy lieten die sake.</l>
<l>Het was goet dat sy hem riet,</l>
<l>Mer sy en woudens gheloven niet.</l>
<l n="4015">Waer Cassandra ende Helenus</l>
<l>Wel gehoert ende Pautus,</l>
<l>Troyen waer bleven in synre eeren</l>
<l><milestone unit="fol" n="30r"/> Ende mitter stat die grote heren.</l>
<l>Mer daventuer ende haer ghewout</l>
<l n="4020">Was hem van hertten onghehout.</l>
<l>Tien tyden dat die voghel singhen</l>
<l>Ende die scone daghe lenghen,</l>
<l>Stac men die sceep van den lande,</l>
<l>Die men int lant van Griecken sande.</l>
<l n="4025">xxxv waster in die vloet,</l>
<l>Die oestenwynt was hem goet.</l>
<l>Die greve ende die markyse</l>
<l>Voeren henen mit Paryse.</l>
<l>Diephebus voer mede, die stoutte.</l>
<l n="4030">Drie dusent ridders van ghedautte,</l>
<l>Starck, stout ende onvervaert</l>
<l>Ende mit wapen wel bewaert,</l>
<l>- Men en vant geen beter in dien tyde</l>
<l>Soe waer men woude strijden -</l>
<l n="4035">Die seinde meed coninck Pryan.</l>
<l>Aldus troesten hy syn man:</l>
<l>"Nu toent ghy, heren, of ghy moghet</l>
<l>"Ridderscappe ende u doghet,</l>
<l>"Sodat men van u spreken echt.</l>
<l n="4040"><pb n="1,120"/> "Ghy hebt te deser saken echt.</l>
<l>"Ic seind u daer, om te misdoen:</l>
<l>"Siet, als men sprect van desen doen,</l>
<l>"Dat ghy so ridderlicke wreket</l>
<l>"Dat mens u ghenen laster en spreket.</l>
<l n="4045">"Paris sal u heer wesen,</l>
<l>"Die gherne wrake saghe van desen.</l>
<l>"Doet synen wille. Ic blyf thuys.</l>
<l>"Mit hem sal syn Diephebus,</l>
<l>"Ende daertoe mede Eneas</l>
<l n="4050">"Ende Athenors soen Poledamas.</l>
<l>"Moegdy Esyonen ghewynnen,</l>
<l>"Het sy mit crachten of mit mynnen,</l>
<l>"Coemt dan weder tot my;</l>
<l>"Ic wille dat ellic man seker sy.</l>
<l n="4055">"Hebdy enigher hulpen noot,</l>
<l>"Ic sal u brenghen een heer so groot,</l>
<l>"Daer en is stat noch vest,</l>
<l>"Borch noch casteel, die alrebest,</l>
<l>"Ghy en sult daertoe mit ghewelt</l>
<l n="4060">"Wel brenghen dat men se nedervelt."</l>
<l>Daer en was gheen langher tael:</l>
<l>Te scepe liepen sy altemael.</l>
<l>Die see was socht, die wynt goet.</l>
<l>Te seilen hadden sy groten spoet.</l>
<l n="4065">Oerlof hebben sy ghenomen:</l>
<l>Ter seewert syn sy int lant comen.</l>
<l>Te Grieckenwert voeren sy sonder merren,</l>
<l>So sy rechts conden byden sterron.</l>
<l>In dien tyden dat dit was,</l>
<l n="4070">Als ic int Romans las,</l>
<l>Eer sy in tlant van Griecken quamen</l>
<l>Ofte enich haven namen,</l>
<l>Was Meneleaus te scepe ghegaen:</l>
<l><pb n="1,121"/> Tot Piere woud hy saen.</l>
<l n="4075">Nestor ontboot hem, seit men my,</l>
<l>Ic en weet niet wel waerom dat sy.</l>
<l>Meleaus was een coninck rycke,</l>
<l>Vromich ende haefs sekerlicke.</l>
<l>In onsen tyden, in ons lyf,</l>
<l n="4080">En was nie so sconen wyf</l>
<l>Als die syn, dats noch meer</l>
<l>Noch hierna en wort nummermeer.</l>
<l>Hare twyer scepe hem ondermoeten,</l>
<l>Mit sconen woerden sy se groeten.</l>
<l n="4085">Daer en mocht niemant verstaen</l>
<l>Waer deen of dander woude gaen.</l>
<l>Schiere waeren die woerde ghedaen,</l>
<l>Deen scip ontboot den anderen saen.</l>
<l>Dit ghescieden in enen Meye.</l>
<l n="4090"><milestone unit="fol" n="30v"/> In een stat, hiet Tumstreye,</l>
<l>Was des daghes Castor ghevaeren</l>
<l>Ende Pollux mit hem, twaeren.</l>
<l>Dit waeren Helenen broeders beide,</l>
<l>Die synt doer haer waeren mit lede.</l>
<l n="4095">Een dochter had die scoen Helene,</l>
<l>Die mitten broederen voer allene.</l>
<l>Sy was gheheten Ermiona:</l>
<l>Ten was soe scone ver noch nae.</l>
<l>Seer weert was sy mit elliken oem,</l>
<l n="4100">Sy namen haers te bet goem.</l>
<l>Die Troyenen, die Griecken sochten,</l>
<l>Haesten hem so sy yerst mochten,</l>
<l>Sodat sy comen aen die lande,</l>
<l>Daer die heren waeren haer vyande.</l>
<l n="4105">Citeren hiet dat eylant,</l>
<l>Wast als ic in boecken vant,</l>
<l>Daer haer scepe haven namen.</l>
<l>Die tyt was soet ende scoen tsamen.</l>
<l><pb n="1,122"/> Een goet monster ende een out,</l>
<l n="4110">Groet van goede menichfout,</l>
<l>Was int eylant, wildyt kynnen,</l>
<l>In Venus eer, vrouwe der mynnen.</l>
<l>Alle die ghene van den rycke</l>
<l>Quamen daer beden ghemenlicke.</l>
<l n="4115">Omdat sy van hertten mynnen,</l>
<l>Baden sy Venus, der Gadynnen,</l>
<l>Dat syt noch ghewynnen mochte</l>
<l>Daerby wast dat sy besochte.</l>
<l>Hierby quam die grote offerhande,</l>
<l n="4120">Men spracter sermoen menigherhande.</l>
<l>Eens quamen sy daer in den jaer</l>
<l>Om den dach te vieren daer.</l>
<l>Die jonghe lude, die myn droeghen,</l>
<l>Spronghen, dantsten ende loeghen:</l>
<l n="4125">Sy baden dicke der Gadynnen</l>
<l>Om den loen van hare mynnen.</l>
<l>Paris ende oec syn ghesellen</l>
<l>Quamen ten monster der wy af tellen.</l>
<l>Scoen ende haefs was Parys,</l>
<l n="4130">Van menighen ridder had hy den prys.</l>
<l>Hy is die scoenste die daer gheet</l>
<l>Ende die aen hadde tbeste cleet:</l>
<l>Hy en had soe arm companion</l>
<l>Hy en mochte wel wesen baroen.</l>
<l n="4135">Een sacrificie dat ic waen</l>
<l>Deed hy der Gadynnen Dyaen,</l>
<l>Als ons die wet daerave seecht,</l>
<l>Nadien dat men te Troyen plecht.</l>
<l>Herde eerlic heft hyt ghedaen</l>
<l n="4140">Voer alle die lude die daer staen.</l>
<l>Die van den lande die daer stonden</l>
<l>Vraeghden alle so sy best conden</l>
<l>Wie sy waeren ende wat sy wouden,</l>
<l><pb n="1,123"/> Wanen sy quamen ende waer sy souden.</l>
<l n="4145">Die van Troyen die beduden</l>
<l>Haer antwoerden aldus die luden.</l>
<l>Sy seiden: "Dat is Priamus kynt</l>
<l>"Hier in den lande daerom ghesent.</l>
<l>"Castor ende Pollux wildy spreken</l>
<l n="4150">"Die to voren Troyen holpen breken,</l>
<l>"Ende daer maeckte groten rouwe.</l>
<l>"Sy roefde daer ene joffrouwe,</l>
<l>"Volmaeckt van hude ende van haer.</l>
<l>"Weety daeraf gheen maer?</l>
<l n="4155">"Sy is sconincks suster ende moye Parys.</l>
<l>"Condy se ghewysen in enigher wys,</l>
<l>"Sy souden se gherne voeren te lande</l>
<l>"Sonder toern ende scande.</l>
<l><milestone unit="fol" n="31r"/> "Geeft men se hem niet, syt seker dies,</l>
<l n="4160">"Daer mach af comen groet verlies."</l>
<l>Seer snel is die niemaer.</l>
<l>Het wort al cont haer ende daer</l>
<l>Dat Paris in Citetea waer,</l>
<l>Mit menighen deghen stout ende maer.</l>
<l n="4165">Helene hoerde maere das,</l>
<l>Die sconste vrouwe die ye gewas.</l>
<l>- Ic waen noyt man scoenre en sach. -</l>
<l>Haer dunct dat sy niet leven en mach,</l>
<l>Sy en waer te kermesse.</l>
<l n="4170">Sy ondect wel hare sesse,</l>
<l>Dat sy ghelaefden in eenre soen</l>
<l>Haer pelgremage meed te doen,</l>
<l>Dat tofferen op den outaer</l>
<l>Te horen wat men antwoerde daer.</l>
<l n="4175">Sy hiet ghereiden camerghewant</l>
<l>Ende sy voer henen altehant.</l>
<l>Doe sy daer quamen ten ghetyde,</l>
<l>Maeckten sy haer vroe ende blyde.</l>
<l><pb n="1,124"/> Als Paris wiste die waerheit das,</l>
<l n="4180">Dat Helene daer comen was,</l>
<l>Ghinc hy mitter haest al daer,</l>
<l>Dat sy waer dat scoenste wyf</l>
<l>Die ye ghewan ter werlt lyf.</l>
<l n="4185">Soeveel deed hy ter dinc</l>
<l>Ende daertoe keerde ende ghinc,</l>
<l>Dat sy hem sach ende hy haer:</l>
<l>Ellic nam sanders waer,</l>
<l>Ellic toenden den anderen scoen gelycke.</l>
<l n="4190">Sy waeren scoen sekerlicke.</l>
<l>Sy vraegden om hem haer ende daer,</l>
<l>Van wat lande Paris waer:</l>
<l>Syn ghedaen ende syn speel</l>
<l>Bequam haer uyttermaten wel.</l>
<l n="4195">Paris die was herde vroet,</l>
<l>Scoen, haefs ende wel ghemoet.</l>
<l>Hy sach ende mercket aen haer</l>
<l>Haer ghelaet ende wert ghewaer</l>
<l>Dat sy droech der mynnen scilt,</l>
<l n="4200">Mer niet en maeckten hy hem te wilt.</l>
<l>Soveel deed hy hem te voren,</l>
<l>Dat hy haer een deel deed horen</l>
<l>Hoe hy doer haer doghede quale.</l>
<l>Dit seid hy haer in cortter tale.</l>
<l n="4205">Ende, so sy daer worden verscheden,</l>
<l>Wonden die mynne so hem beiden,</l>
<l>Dat sy beide worden ontfinkt</l>
<l>Int hertte bynnen, als men dinckt,</l>
<l>Dat men niet en sal moghen verbluschen</l>
<l n="4210">Tvuer van mynnen, dat mynne tusschen</l>
<l>Hem beide had ontsteken soe.</l>
<l>Beide gader worden sy doe</l>
<l>Bernende mitter mynnenvuer.</l>
<l><pb n="1,125"/> Haer ghedaen wert menighertier.</l>
<l n="4215">Sy waeren so scoen, my en wonderts niet</l>
<l>Dat ellic oms anders mynne spiet.</l>
<l>Men en vonde nerghent sulcke twe.</l>
<l>Hadden sy ghehadt der staden mee,</l>
<l>Sy hadden ontdect bat haer pyne.</l>
<l n="4220">Paris nam oerlof ende die syne</l>
<l>Ende sceit van daer mitter vaert.</l>
<l>Hy ghinc henen tscepewaert.</l>
<l>Helenen was wel seker van dien</l>
<l>Dat hy se comen soude sien.</l>
<l n="4225">Die sonne daelde haer ghereet</l>
<l>Doe hy van der vrouwen scheet.</l>
<l>Syn lude hiet hy by namen</l>
<l>Heymelicke comen te samen.</l>
<l>Athenor ende Polidomas,</l>
<l n="4230">Diephebus ende Eneas</l>
<l><milestone unit="fol" n="31v"/> Ende alle die syn mit hem comen</l>
<l>Heeft hy te rade ghenomen.</l>
<l>Paris begonde daer die tale,</l>
<l>Want hy constet herde wale.</l>
<l n="4235">"Ic wil", sprac hy, "dat ghy kent:</l>
<l>"Myn heer heft my hier ghesent</l>
<l>"Om te scadene desen lande,</l>
<l>"Want sy ons daden groot scande.</l>
<l>"Het is om niet dat wy ons moyen</l>
<l n="4240">"Te ghewynnen mynre moyen:</l>
<l>"Al hadden wy noch soveel ghenoten,</l>
<l>"Sy hebben se alsoe bescloten,</l>
<l>"Dat wy se niet en connen ghewynnen.</l>
<l>"Hoe sullen wy die dinc beghynnen?</l>
<l n="4245">"Beide sullen wy ons beraden</l>
<l>"Ende hem doen al sulcken scade,</l>
<l>"Dat sys blyven tonghemake.</l>
<l><pb n="1,126"/> "Nu raet ghy, heren, te deser sake.</l>
<l>"Wy syn in desen lande comen,</l>
<l n="4250">"Het is nu in menigher stat vernomen.</l>
<l>"Ghy weet dat wel uyttermaten</l>
<l>"Dat sy ons volc seer haten:</l>
<l>"Tusschen dit land ende ons stede</l>
<l>"En wort nummer vrientscap noch vrede.</l>
<l n="4255">"Wy hebben tlant domlicke gesocht.</l>
<l>"Ic weet wael, warens sy bedocht,</l>
<l>"Sy souden ons doen grote scande,</l>
<l>"Eer wy quamen uytten lande.</l>
<l>"Doen wy daer wy om quamen haer,</l>
<l n="4260">"Eer sys wel werden ghewaer.</l>
<l>"Een dinc heb ic ghemerct stille,</l>
<l>"Dat ic u ontdecken wille:</l>
<l>"Hier syn veel lude te samen</l>
<l>"Die hier totter feesten quamen;</l>
<l n="4265">"Die ryckste van den coninckrycke</l>
<l>"Syn hier comen ghemenlicke.</l>
<l>"Hier is silver ende gout</l>
<l>"Ende duere cleder menichfout.</l>
<l>"Hier is veel goets te samen:</l>
<l n="4270">"Sy brochtens veel die hier quamen.</l>
<l>"Een scoen vrouwe is oec hierinne,</l>
<l>"Van desen lande coninghinne,</l>
<l>"Ic waen niemant so scoen en cande</l>
<l>"Noch hier noch in anderen lande.</l>
<l n="4275">"Meleaus is haer man:</l>
<l>"Mit haer is sulc comen daeran</l>
<l>"Te grote rycheit is te waen.</l>
<l>"Nu merct wat wy best gaen aen:</l>
<l>"Ic waen dat wy by der see</l>
<l n="4280">"Noch by den lande nummermee</l>
<l>"En comen an so sconen goet.</l>
<l>"Nu segt alle uwen moet.</l>
<l><pb n="1,127"/> "Wy en hebben hier gheen volc bracht</l>
<l>"Om in den lande te doen cracht:</l>
<l n="4285">"Mittesen volck, merckt dat,</l>
<l>"En moghen wy wynnen borch noch stat.</l>
<l>"Al waert dat wy der wonnen een,</l>
<l>"Dat ghewynne soud also cleen</l>
<l>"Wesen, ic weet die waerheit des,</l>
<l n="4290">"Als van desen monster is.</l>
<l>"Wy moghen alle onse vyande</l>
<l>"Brenghen in veel groten scanden.</l>
<l>"Men salder dusent jaer af tellen.</l>
<l>"Spreckter toe, lieve ghesellen,</l>
<l n="4295">"Dat u best dunct in uwen rade.</l>
<l>"Wy en hebben gheen groten stade,</l>
<l>"Wy moeten daermeed haesten saen,</l>
<l>"Of dat wy doen willen ofte laten,</l>
<l>"Of wechvaeren onser straten."</l>
<l n="4300">Menich man die dit hoerde</l>
<l>Gaf daertoe menich antwoerde.</l>
<l>Mer doch quamen sys avereen</l>
<l><milestone unit="fol" n="32r"/> Ende rieden dat, alst wel scheen,</l>
<l>Dat men aen die monster vochte</l>
<l n="4305">By nachte, als men daer mynst op dochte.</l>
<l>"Des daden wy hem groet misprys."</l>
<l>- "Hets my ghenoech", sprac Parys;</l>
<l>"Mer als die mane onder gaet</l>
<l>"Ende dat volc te rusten bestaet,</l>
<l n="4310">"Sullen wy ons wapenen al gemeen.</l>
<l>"Ons beste volc sal varen alleen</l>
<l>"Heymelic ende sonder gheluyt,</l>
<l>"Ende stille sullen wy trecken uyt,</l>
<l>"Ende so belopen mit onser heer</l>
<l n="4315">"Dat wy se vaen al sonder weer.</l>
<l>"Dits saen ghedaen, des gheloeft.</l>
<l>"Dan wil ic dat men tgoet roeft.</l>
<l><pb n="1,128"/> "Die tscepe bliven sullen wynnen</l>
<l>"Haer auctare ende doen se bynnen.</l>
<l n="4320">"Tierst dat wy hebben gheladen,</l>
<l>"Dat wy die haven rumen mit staden,</l>
<l>"Wy sullen hem doen sullic teyken</l>
<l>"Dat syt weten dat wyt syn".</l>
<l>Sy besetten wel haer saken.</l>
<l n="4325">Die nacht began te naken:</l>
<l>Sommighe aten, somme scliepen,</l>
<l>Somme songhen, sommighe riepen.</l>
<l>Als die nacht den dach volbrochte,</l>
<l>Die maen scheen als sy claers mochte.</l>
<l n="4330">Die heren en ghingen niet sclapen,</l>
<l>Sy daden hem wapenen haer cnapen.</l>
<l>Al stillikyn syn sy saen</l>
<l>Totten tempel ghegaen,</l>
<l>Der lude noch te wachten veel.</l>
<l n="4335">Groet gheluyt was daer van speel.</l>
<l>Som scliepen sy ende waeren moede,</l>
<l>Sy en hadden voer niemant hoede,</l>
<l>Dat men hem daer in die stede</l>
<l>Yet quaets deed, mer pays ende vrede:</l>
<l n="4340">Dat volc waenden syn seker al.</l>
<l>O wy! hoe groet ongheval</l>
<l>Ghescieden ginder van groter daet!</l>
<l>Waerom soud ic maken lanc beraet?</l>
<l>Die Troyen hebben hem so gehaest,</l>
<l n="4345">Dat sy den monster syn alrenaest.</l>
<l>Enen hoerne bliesen sy averluyt,</l>
<l>Menich swert trac men daer uyt.</l>
<l>Sy liepen in seer verert,</l>
<l>Dat was luttel goet ghemert.</l>
<l n="4350">Veel scloeghen sy der in cortter stonden,</l>
<l>Veel vinghen sy der ende bonden.</l>
<l>Die scoen, die volmaeckt Helene</l>
<l><pb n="1,129"/> Vinghen sy alle daer ghemene.</l>
<l>Enen laster deed men haer tien tyden,</l>
<l n="4355">Sy en wouder oec niet teghen stryden.</l>
<l>Vele vrouwen mitten maghede</l>
<l>Vinghen se die hem best behaghede.</l>
<l>Die van den monster syn vervaert,</l>
<l>Van wapenen syn sy onbewaert.</l>
<l n="4360">Sy en wisten anders niet wat doen,</l>
<l>Mer die vlien mochten ontfloen.</l>
<l>Ghenoech vinghen sy der, des gheloeft.</l>
<l>Al dat goet was saen gheroeft.</l>
<l>Sy en lieten silver noch gout,</l>
<l n="4365">Noch oec nuwe cleder noch out.</l>
<l>So veel namen sys diet roechte,</l>
<l>Dat syt cume ghedraghen mochte.</l>
<l>Noyt en sach man dies ghenoot:</l>
<l>Dat hulpgheroep was daer groot.</l>
<l n="4370">Het was al doot ofte ghevaen.</l>
<l>Paris had synen wil ghedaen.</l>
<l>Mer op die haven was een casteel,</l>
<l><milestone unit="fol" n="32v"/> Dat was hoghe, starck ende gheheel,</l>
<l>Een borch, hiet men Heleye.</l>
<l n="4375">Doe sy vernamen die malleye,</l>
<l>Cleden sy hem ende hebben saen</l>
<l>Haer wapenen aenghedaen.</l>
<l>Noyt en was volc ghewapent eer.</l>
<l>Sy liepen daer men dreef dat seer.</l>
<l n="4380">Sy namen mit hem grote brande,</l>
<l>Die straten verlichten sy te hande.</l>
<l>Die Troyene quamen in haer ghemoet,</l>
<l>Als sy ghedraghen brochten tgoet.</l>
<l>Sy saghen hem nemen haer maghe.</l>
<l n="4385">Sy maeckte herde grote claghe,</l>
<l>Sy maeckte so groot gheruchte</l>
<l>Dat men daer horen niet en mochte.</l>
<l><pb n="1,130"/> Die opten borch saten quamen daer,</l>
<l>Wel ghewapent ende sonder vaer.</l>
<l n="4390">Vreselicke hebben sy se bestaen:</l>
<l>Daer mocht men hoefde af sien sclaen,</l>
<l>Mit swerden sclaen, mit swerden steken,</l>
<l>Mit ghyseernen helmen breken;</l>
<l>Beid mit kusen ende mit staven</l>
<l n="4395">Ontfinghen sy wonden ende gaven.</l>
<l>Die Troyen vochten om te verweren.</l>
<l>Teghen die borchsaten, die hem deren;</l>
<l>Hadden sy se wapenloes ghevonden</l>
<l>Daer en waer engheen ontgaen tien stonden.</l>
<l n="4400">Die van Eleye waeren hem so swaer,</l>
<l>Sy hadden ghescoffeert volnaer.</l>
<l>Nochtant wonden sy se ende scloghen</l>
<l>Omdat sy soe veel droghen.</l>
<l>So souden se som wesen erre,</l>
<l n="4405">Waeren haer hem scepe verre;</l>
<l>Mer sy lieten daer soe veel,</l>
<l>Dat hem ghinc al uytten speel</l>
<l>Van der scaden die sy namen,</l>
<l>Eer sy totten scepe quamen,</l>
<l n="4410">Ende sy die ghevanghen namen,</l>
<l>Ende die clederen ende dat gout</l>
<l>Was ghedaen in haer behout.</l>
<l>Doe liepen sy ten Griecken weder</l>
<l>Ende scloghen menighen daer neder.</l>
<l n="4415">Sy scloghen scilde ende helm ontwe:</l>
<l>Daer wert den menighen wee.</l>
<l>Sulc scloech synen vrient der doot,</l>
<l>Want dat ghevecht was groot.</l>
<l>Die van der borch hebbent verlaren,</l>
<l n="4420">Sy weken den anderen voren,</l>
<l>Ter poertenwert dreven sy se saen.</l>
<l>Mit groter pynen syn sy ontgaen.</l>
<l><pb n="1,131"/> Te scepe toghen die van Troyene</l>
<l>Ghemenlic: het stont hem tsiene.</l>
<l n="4425">Dat goet dat hem was ontiaghet</l>
<l>Hiet Paris dat men ten scepe draghet.</l>
<l>Ten scepe quamen sy allen mittien,</l>
<l>Opten lande so en bleef niemen,</l>
<l>Mer doden lieten sy alsoe veel,</l>
<l n="4430">Dat hem ghinc al uytten speel.</l>
<l>Eer sy die haven rumden daer</l>
<l>Saghen sy den dach wel claer.</l>
<l>Het daghede scoen als in den Meye,</l>
<l>Doen sy voeren van Eleye.</l>
<l n="4435">Sachte was die see alle daghe,</l>
<l>Daer en rees noch baer noch waghe,</l>
<l>Der en was gheen man diet ye ghedochte</l>
<l>Dat die see was soe sochte.</l>
<l>Sy seilden henen haer ghetyde.</l>
<l n="4440">Paris was synre proyen blyde</l>
<l>Ende der scade die hy hem dede,</l>
<l>Ende van syne wynninghe mede:</l>
<l><milestone unit="fol" n="33r"/> Sy hebben se doch een deel ghemoyt</l>
<l>Ende ghedaen dat hem vernoyt.</l>
<l n="4445">Mer aldus en blyvet niet:</l>
<l>Nu wast die scade ende dat verdriet.</l>
<l>In die see waren die Troyene:</l>
<l>Haer lant begheerden sy te siene.</l>
<l>Sy seilden vij daghe wel,</l>
<l n="4450">Eer hem die wynt ontfel.</l>
<l>Paris nam syn baroenen.</l>
<l>Hy ende syn companioene</l>
<l>Royeden henen aen Thenendoen.</l>
<l>Doe waeren blyde al die baroen.</l>
<l n="4455">Tenedoen was een veste</l>
<l>- Stont op de see, - die alrebeste</l>
<l><pb n="1,132"/> Die men wist in gheenre wylen,</l>
<l>- Van Troyen wast vij mylen, -</l>
<l>Wel ghemuert ende vaste</l>
<l n="4460">Ende ontsach ghene gaste.</l>
<l>Daer wast herde scoen wesen.</l>
<l>Waerom soudic u versien na desen?</l>
<l>Die Troyene ghingen uytten scepen,</l>
<l>Haer herberghe hebben sy begrepen,</l>
<l n="4465">Daer sy wel waeren ontfaen.</l>
<l>Paris seinde baden saen</l>
<l>Tot Troyen, die die niemaer</l>
<l>Synen vader brochte daer.</l>
<l>Die bade haesten mit deser dinc.</l>
<l n="4470">Savonts, als die sonne onderghinc,</l>
<l>Quam baetscap den coninck das</l>
<l>Hoe die sake verganghen was,</l>
<l>Ende dat Paris ende die baroen</l>
<l>Waeren toe te Tenendoen.</l>
<l n="4475">Tierst dat die coninck wiste alsoe,</l>
<l>Weet dat wel dat hy was vroe.</l>
<l>Al was hy vro, na dat ic weet,</l>
<l>Het was den sommen herde leet.</l>
<l>Daer waerom som vele te blyder</l>
<l n="4480">Die seer weenden daerom sinder.</l>
<l>Te Tenedoen bleef dien nacht</l>
<l>Paris mit alre synre cracht.</l>
<l>Helena sy maeckte ghebaer</l>
<l>Alsof sy droeve ende erre waer;</l>
<l n="4485">Sy weenden nacht ende dach</l>
<l>Ende maeckte groot hantghesclach.</l>
<l>Dicke claghede sy haren man,</l>
<l>Dochter ende moeder Ermionan.</l>
<l>Om haer vriende ende haer maghe,</l>
<l n="4490">Om haer lant maeckte sy claghe:</l>
<l>Haer eer, haer croen, haer rycheit,</l>
<l><pb n="1,133"/> Haer edelheit was nu afgheleit.</l>
<l>Dat men se troesten, en duden niet,</l>
<l>Want die die vrouwen wenen siet</l>
<l n="4495">Die ghevaen waeren bleven</l>
<l>Ende luttel mynden haer leven.</l>
<l>Sy saghen haer man ghevaen,</l>
<l>Doot, ghewont ende al ontdaen.</l>
<l>Het is wonder dat sy blyven te lyve.</l>
<l n="4500">Die man saghen op die wyve,</l>
<l>Die vader op tkint, tkint op den vader.</l>
<l>Die maghe ondersaghen hem algader,</l>
<l>Mer sy en hadden niet so veel moeten,</l>
<l>Dat deen den anderen mochte groeten.</l>
<l n="4505">Ellic was versceiden van den anderen,</l>
<l>Sy en mochten niet te samen wanderen.</l>
<l>Dies maeckte sy groot misbaer:</l>
<l>Noyt man en hoerden gheen so swaer.</l>
<l>Paris en mocht niet dat wenen</l>
<l n="4510">Wel ghedoghen van Helenen:</l>
<l>Daeraen leid hy sy ghedochte</l>
<l>Hoe hy se troesten mochte.</l>
<l>Te haer quam hy in dien ghebaer,</l>
<l><milestone unit="fol" n="33v"/> Alsof hy een deel erre waer.</l>
<l n="4515">"Vrouwe," sprac, "wat sal dit wesen,</l>
<l>"Wie mach dies rouwe ghenesen,</l>
<l>"Dat ghy u dach ende nacht dus moyt?</l>
<l>"Waendy dats ons niet en vernoyt?</l>
<l>"Dat herte waer herde onsochte</l>
<l n="4520">"Dat uwes ontfermen niet en mochte.</l>
<l>"Hoe mocht ymant welvaren</l>
<l>"Die aldus saghe misbaren?</l>
<l>"Troest u een deel, lieve vrouwe.</l>
<l>"Ic seg u dat, by mynre trouwe,</l>
<l n="4525">"Dat ghy hier veel bet sult vaeren</l>
<l>"Dan in u lant, twaeren,</l>
<l><pb n="1,134"/> "Daer ghy uyt syt gheboren,</l>
<l>"Al dunct u dat ghy syt verloren.</l>
<l>"Anderssyns syn sy ghevaen</l>
<l n="4530">"Die men wil vercopen of sclaen.</l>
<l>"Men en sal u niet ontlyven</l>
<l>"Noch houden mit desen katyven.</l>
<l>"Ghy sult syn quyt ende vry,</l>
<l>"Ic mit u ende ghy mit my.</l>
<l n="4535">"Want vrouwen die hier leeft</l>
<l>"Ende haeren man mit haer heft,</l>
<l>"Die sal men nemen mitter hant</l>
<l>"Ende leven mit hem hier int lant.</l>
<l>"Mit groter welde ende mit groter mynnen,</l>
<l n="4540">"Ende mit vrouden, wildyt kynnen,</l>
<l>"Suldy hier syn al ghemeen,</l>
<l>"Ende doer mynre vrouwen, Heleen,</l>
<l>"Sy sal uwes alleen plien:</l>
<l>"U en sal gheen onrecht geschien.</l>
<l n="4545">"Ic sal van Troyen al die luden</l>
<l>"Doen doen al dat ghy sult ghebieden.</l>
<l>"Dit rycke sal syn in haer ghewout,</l>
<l>"Die heerscappie sal haer syn hout.</l>
<l>"Die sy goet wil doen, dien doet</l>
<l n="4550">"Nadien dat haer duncket goet.</l>
<l>"Sy mach u allen rycke maken,</l>
<l>"Niemant en sal lasteren haer saken.</l>
<l>"Die alrearmste die hier is,</l>
<l>"Mach sy gheven, des syt ghewys,</l>
<l n="4555">"Meer goets dan noch ye gewan</l>
<l>"Die rychte van u ende hare man.</l>
<l>"Troest u selven ende en weent niet,</l>
<l>"Doet u selven gheen verdriet".</l>
<l>Die vrouwen vielen haer te voete dan</l>
<l n="4560">Ende baden om hare man,</l>
<l>Die vaste waeren ghebonden.</l>
<l><pb n="1,135"/> Paris antwoerden tien stonden:</l>
<l>"Men sal doen dat myn vrouwe ghebiet".</l>
<l>Des danckten sy hem ende en liets niet.</l>
<l n="4565">"Heer," sprac sy, "wildent die Gade</l>
<l>"So soud ic dit sien herde node.</l>
<l>"Wy moghen mercken ende verstaen,</l>
<l>"Dat anderssyns niet en mach gaen.</l>
<l>"Wy en moghen altoes niet</l>
<l n="4570">"Wederstaen dat Got ghebiet.</l>
<l>"Wel moet hy vaeren ommermeer,</l>
<l>"Die ons sal doen goet ende eer.</l>
<l>"Men mach aen ons eer begaen."</l>
<l>- "Vrouwe," sprac hy, "sonder waen,</l>
<l n="4575">"U wille en sal achterblyven niet,</l>
<l>"Ist dat ghyt my segt ende ghebiet."</l>
<l>By der hant nam hy se saen,</l>
<l>Op een cult ginghen sy staen,</l>
<l>Onder hem tween alleen te rade.</l>
<l n="4580">Paris sprac doe hys had stade:</l>
<l>"Vrouwe," seid hy, "weet dat wel,</l>
<l>"Ic en wiste nie van mynnen el,</l>
<l>"Noch wat sake dat was mynne,</l>
<l>"Dan synt dat ic uwes wert inne.</l>
<l n="4585"><milestone unit="fol" n="34r"/> "Nu heb ic my aen u gheset,</l>
<l>"Dat my herde seer let.</l>
<l>"Aen u keer icks my algader dan,</l>
<l>"Ic wil syn u ghetrouwe man,</l>
<l>"Alsoe dat ic u eyghen blive</l>
<l n="4590">"Ommermeer te mynen lyve.</l>
<l>"Al Troyen sal aen u staen</l>
<l>"Ende uwen wille aengaen.</l>
<l>"Al bracht ic u uytten Griecken,</l>
<l>"Die locht sal u bet duncken ruecken.</l>
<l n="4595">"Hier des der ic my wel vermeten.</l>
<l>"Oeck ist rycker, wildyt weten.</l>
<l><pb n="1,136"/> "Al dat ghy wilt ende anders niet</l>
<l>"Sal ghescien als ghy ghebiet."</l>
<l>- "Wat mach ic segghen," seid sy, "heer,</l>
<l n="4600">"Ic ben so droeve en mach niet meer,</l>
<l>"Ic en weet hoe icket u sal verleggen,</l>
<l>"Want ist dat icket u ontsegghe</l>
<l>"Uwen wille, dat en dient my niet.</l>
<l>"Daerom al dat ghy ghebiet</l>
<l n="4605">"Moet ic doen, ist lief ist leet,</l>
<l>"Hoe my dat daernae vergheet.</l>
<l>"Wat hulpt dat ickt ontseide dan,</l>
<l>"Want icket gheweren niet en can.</l>
<l>"Ic en cant ghedoen, des heb ic rouwe.</l>
<l n="4610">"Ic bid u dat ghy my hout trouwe,</l>
<l>"Want ic keer my daerane."</l>
<l>Mittien ontvielen haer die trane.</l>
<l>Mer Paris die troesten se seer,</l>
<l>Ende dede der scoenre groot eer.</l>
<l n="4615">Die meer, die altoes niet en spaert,</l>
<l>Nacht ende dach vliet ende vaert,</l>
<l>Achter lande vliet ende vaert, des gheloeft,</l>
<l>Hoe die monster was gheroeft,</l>
<l>Ende hoe Paris int lant was comen</l>
<l n="4620">Ende Helenen had ghenomen.</l>
<l>Die niemaer vertellet al</l>
<l>Alst ghescieden groot ende smal.</l>
<l>Die Griecken waeren droeve ende erre.</l>
<l>Men ontboot Menelaus verre</l>
<l n="4625">Dat hy verlaren had syn wyf</l>
<l>Ende dat se Paris, sonder blyf,</l>
<l>Mit hem vuerden apenbaer,</l>
<l>Ende hy nu wel in Troyen waer.</l>
<l>Menelaus, die rycke heer,</l>
<l n="4630">Was droeve ende scaemdens hem seer.</l>
<l><pb n="1,137"/> Wat mocht hy doen, al wast hem leet?</l>
<l>Te Parsen keerden hy ghereet.</l>
<l>Nestor voer mede, seit die brief,</l>
<l>Want hy had en van hertten lief.</l>
<l n="4635">Van synen laster, van synen scade,</l>
<l>Was hy droeve, al wast te spade.</l>
<l>Eenen bade setten hy op een pert:</l>
<l>Dien seinden hy henen mitter vaert</l>
<l>Te synen broeder, als die wyse,</l>
<l n="4640">Die een ridder was van pryse.</l>
<l>Mechtigher, rycker noch vroeder</l>
<l>Was gheen in Griecken dan sy broeder.</l>
<l>Agomennon was hy ghenant,</l>
<l>Coninck was hy in syn lant.</l>
<l n="4645">                Paris was in Tenedoen</l>
<l>Ende mit hem menich baroen.</l>
<l>Des anderen daghes, doe sy opstonden</l>
<l>Ende den dach bekennen conden,</l>
<l>- Dweder was scoen in dien tyde,</l>
<l n="4650">Bome ende crude die roken wyde, -</l>
<l>Gheseten syn sy op haer perde,</l>
<l>Sy hadden herde scoen gheverde;</l>
<l>Dat goet voerden sy oec te samen</l>
<l>Dat sy in Griecken namen.</l>
<l n="4655">Sy seindent voer mit groter joyen</l>
<l><milestone unit="fol" n="34v"/> Ende haer ghewaye al te Troyen.</l>
<l>By den togel leiden hy die vrouwe,</l>
<l>Die hy mynde mit goeder trouwe,</l>
<l>Want nie wyf die scoenhet gewan.</l>
<l n="4660">Teghen hem so quam Pryan</l>
<l>Ende ghemoete se teenre wylen,</l>
<l>Buten Troyen wel iij mylen.</l>
<l>Blydelicke heft hy ghemoet</l>
<l>Deen den anderen ende heft ghegruet.</l>
<l n="4665"><pb n="1,138"/> Diegheen die die gevanghen leiden</l>
<l>Ende tgoet vuerden, deed men beden</l>
<l>Ende presenteert daer den coninck;</l>
<l>Mit groter blytscappe hyt ontfinck.</l>
<l>Paris custen hy aen den mont,</l>
<l n="4670">Ende hy vertelden hem terstont</l>
<l>Hoe dat sy in Griecken quamen,</l>
<l>Hoe dat sy oec snachs te samen</l>
<l>Den monster aen stucken braken,</l>
<l>Daer sy in wonnen alle die saken;</l>
<l n="4675">Hoe sy oec waeren bestaen</l>
<l>Daer sy ten scepe souden gaen,</l>
<l>Ende tverlies dat hem onsachte</l>
<l>Was ghedaen in doncker nachte.</l>
<l>Daer toenden hy hem die vrouwen,</l>
<l n="4680">Die scoen was, by mynre trouwen.</l>
<l>Priamus waent al ghenesen</l>
<l>By gheenre scoenre vrouwen wesen.</l>
<l>Hy waent ghewynnen Esioen</l>
<l>Om Helenen, die seer was scoen.</l>
<l n="4685">Hy waent al dwinghen eer hy se gheloeft</l>
<l>Der vrouwen die soe scoen bloest.</l>
<l>Priamus was haves ende vroet;</l>
<l>Den togel syden ende goet</l>
<l>Nam hy van Helenen perde.</l>
<l n="4690">Selve was hy haer gheverde.</l>
<l>Hy troeste se ende bat haer</l>
<l>Dat sy vroe ende blyde waer.</l>
<l>Hy seekerde haer in haer hande</l>
<l>Vrouwe te syn van den lande.</l>
<l n="4695">                So langhe ryden sy te samen</l>
<l>Dat sy te Troyen bynnen quamen.</l>
<l>Noyt en hoerde man dat speel,</l>
<l>Dat weten wy by den boecken wel.</l>
<l>Als sy te Troyen bynnen was,</l>
<l n="4700"><pb n="1,139"/> - Dares maeckten ons seker das -</l>
<l>Van haeren vrienden waeren sy blyde.</l>
<l>Al tvolc sanc verre ende wyde.</l>
<l>Die nacht was ghewaeckt al doer</l>
<l>Ende gheviert al doer ende doer.</l>
<l n="4705">Mer des anderen dages by tyde,</l>
<l>Mit groter feesten ende blyde,</l>
<l>Gaf Prian synen soen Parys</l>
<l>Helenen, der vrouwen van prys.</l>
<l>Nummermeer en is, syt seker das,</l>
<l n="4710">Sulcke brulocht als daer was.</l>
<l>Viij daghe vierden die van Troyen</l>
<l>Die brulocht mit groter joyen,</l>
<l>Syn sy vroe dat haer vyande</l>
<l>Paris heft bracht in groter scande,</l>
<l n="4715">Daertoe meer om die eere</l>
<l>Ende oec om den seghe meere.</l>
<l>Helenen was veel eren ghedaen</l>
<l>Van allen dien ten haven gaen,</l>
<l>Van coninghen ende van coninghinnen,</l>
<l n="4720">Van allen denghene die se kynnen.</l>
<l>Paris broederen daden haer eer</l>
<l>Ende syn susteren veel meer.</l>
<l>Dan Cassandre, die prophetisse,</l>
<l>Was in groter moyenisse.</l>
<l n="4725">Wie so blyde was in die stede,</l>
<l>Sy dreef ommer seerichede:</l>
<l><milestone unit="fol" n="35r"/> Sy riep lude ende apenbaer</l>
<l>Dat dat die brant van Troyen waer;</l>
<l>Troyen wert om haer te scoert,</l>
<l n="4730">Men woenter nummermeer in voert;</l>
<l>Dickwil vloeckten sy Helenen</l>
<l>Ende alle die groten mitten clenen,</l>
<l>Die yerst maeckten die brulocht,</l>
<l>Want sy voersach die grote vrocht,</l>
<l n="4735"><pb n="1,140"/> Die saen sal comen an dongheval,</l>
<l>Daer gheen eynde aen wesen sal.</l>
<l>"Wat rouwe," sprac sy, "naeckt ons allen,</l>
<l>"Als die grote toerne vallen</l>
<l>"Ende dese palaes ende desen sael</l>
<l n="4740">"Van den berghen in den dael!</l>
<l>"Myn broederen algader</l>
<l>"Sal men versclaen ende mynen vader!</l>
<l>"Al te spade salt hem rouwen</l>
<l>"Als sy se sullen versclaghen scouwen.</l>
<l n="4745">"Ecuba, moeder, wat sals wesen,</l>
<l>"Hoe droeve wordy noch na desen!</l>
<l>"Daventuer wert hier quaet,</l>
<l>"So fel datter niet toe en staet.</l>
<l>"Wat sal van dynen kynderen comen?</l>
<l n="4750">"Veel scade ende luttel vromen!</l>
<l>"Deus! hoe edelen poert</l>
<l>"Heeft dat huwelic te scoert!</l>
<l>"Mit rouwen sal men se vellen neder,</l>
<l>"Nummermeer maeckt men se weder!</l>
<l n="4755">"Edel maghede, scoen vrouwen,</l>
<l>"Wat sal hier gescien al rouwen,</l>
<l>"Want ghy sult hier sien versclaen,</l>
<l>"Alle die ghene die u bestaen!</l>
<l>"Vliet! Hets best na mynen waen.</l>
<l n="4760">"Waer suldy nemen alle die traen</l>
<l>"Die ghy sult moeten wenen saen?</l>
<l>"Ende sult ducke in ommacht sclaen,</l>
<l>"Ghy sult den rouwe hebben so groot!</l>
<l>"Ay Got, hoe gherne naem ic die doot,</l>
<l n="4765">"Wert onsen Gade ghename,</l>
<l>"Eer dat ongheval doch quamel"</l>
<l>                Dit was haer tale alle daghe</l>
<l>Ende haer jamer ende haer claghe.</l>
<l>Dusdaen leven, dusdaen rouwe</l>
<l n="4770"><pb n="1,141"/> Dreef altoes die scoen joffrouwe</l>
<l>Cassandre, dat sy haer niet en rusten</l>
<l>Ende haer gheenre blytscap en lusten,</l>
<l>So dat niemant en cond ghedoghen.</l>
<l>Priamus deed se uytten oghen</l>
<l n="4775">In een camer buten allen roten,</l>
<l>Daer sy inne was langhe bescloten.</l>
<l>Dus lach langhe die joffrouwe</l>
<l>Mit ween ende mit groten rouwe.</l>
<l>                Hier moet ic laten by noets werck</l>
<l n="4780">Ende volghen Stathius, den clerck,</l>
<l>Ende van Achilles tellen langhe</l>
<l>Eer ic aen tRomans wedervanghe.</l>
<l>                Paris, die wylen was herde</l>
<l>En hem synt alsoe bewerden</l>
<l n="4785">Teghen Hector, synen broeder,</l>
<l>Syns vaders kint ende synre moeder,</l>
<l>Dat hys had eer ende lof,</l>
<l>Ende hy bekennet was int hof,</l>
<l>Die heft Helenen ghenomen,</l>
<l n="4790">Als u hier te horen is comen.</l>
<l>Hy naem derom cleen goem</l>
<l>Dat hy volbracht der moeder droem,</l>
<l>Want, doe sy hem droech, docht haer</l>
<l>Dat hy die brant van Troyen waer.</l>
<l n="4795">Onder dat lant van Pelarche</l>
<l>Voer Paris onder die seemarche,</l>
<l>By den lande daer sy hem haten</l>
<l><milestone unit="fol" n="35v"/> Alle die luden uyttermaten.</l>
<l>                Achilles moeder, vrouwe Thetis,</l>
<l n="4800">Die vrouwe in ghenen lande is,</l>
<l>Stont hoghe op haeren palaes,</l>
<l>Van hertten seer tonpays.</l>
<l><pb n="1,142"/> Noch en wist sy niet waerom sy.</l>
<l>Mittien sach sy haer by</l>
<l n="4805">Die scepe van Troyen vaeren.</l>
<l>Haer begonde dat hertte beswaeren,</l>
<l>Talreyerst dat sy se sach.</l>
<l>Mittien vernam sy thantghesclach</l>
<l>Bynnen der poert in die stat.</l>
<l n="4810">Sy vraghede wat beduden dat.</l>
<l>Tvolc riep: "Vrouwe, laets u vernoyen,</l>
<l>"Ginder vaert Paris van Troyen,</l>
<l>"Ende heft gheroeft, als een katyf,</l>
<l>"Des conincks Menelaus wyf!"</l>
<l n="4815">Doe Thetis die mare vernam</l>
<l>Liep sy uytter cameren gram.</l>
<l>Haer volgden mede camenieren</l>
<l>Ghepalleert wel ende duere.</l>
<l>Dat wiste sy wel apenbaer</l>
<l n="4820">Dat tghene Paris heer waer.</l>
<l>Sy seid: "Dit volck dit neemt my.</l>
<l>"Ic warde noch ontteert hierby.</l>
<l>"Dese dinc heb ic ghehoert;</l>
<l>"Wilen was Procheus woert,</l>
<l n="4825">"Die seid my in ghenen daghen,</l>
<l>"Dat ic een kynt soude draghen</l>
<l>"Dat syn vader tallen steden</l>
<l>"Verwynnen soud in manlicheden,</l>
<l>"Ende veel prys soud hy verwerven,</l>
<l n="4830">"Mer te Troyen soud hy sterven.</l>
<l>"Nu sien ic wel dat Paris daer</l>
<l>"Synen vader voert mit enen scaer</l>
<l>"Die hy heft mit xv scepen</l>
<l>"Den wech te Troyenwert begrepen;</l>
<l n="4835">"Ende dat en sal niet syn ghenoech</l>
<l>"Dat menich vrouwe onghevoech</l>
<l>"Int lant van Griecken doghen sal.</l>
<l><pb n="1,143"/> "Men sal sueken averal</l>
<l>"Achilles, mynen lieven soen,</l>
<l n="4840">"By der see, by lande: hy is diegoen</l>
<l>"Die grote daet wel is aensclacht.</l>
<l>"Hierby is myn hert onsacht.</l>
<l>"Oec sal hy gherne medevaeren.</l>
<l>"Nochtant heb icken, twaeren,</l>
<l n="4845">"Bevolen in vaster hoede,</l>
<l>"Dat is enen ouden, enen goeden,</l>
<l>"Cyerone van Cessalia,</l>
<l>"Ten is gheen so vroet verre noch na.</l>
<l>"Daer leert hy veel des hy behoeft:</l>
<l n="4850">"Ic waen hy daer hem selven proeft,</l>
<l>"Of hy noch yet heft die cracht</l>
<l>"Dat hy vermach syns vaders scacht.</l>
<l>"O wy! of ic waer vroeder!</l>
<l>"Al te spade, al ben ic moeder,</l>
<l n="4855">"Peinsde ic om myn lieve kint.</l>
<l>"Hoe was ic van hertten so blint,</l>
<l>"Dat, tierst doen wert ic ghewaer</l>
<l>"Die scepe, en waer ghevaeren daer</l>
<l>"Ende had se mit cracht bestaen:</l>
<l n="4860">"Ic had se alle doot of ghevaen!</l>
<l>"Al en is Peleus niet hier,</l>
<l>"Ic had gheworpen griecx vier</l>
<l>"In die scepe, ende verbernt dan</l>
<l>"Scip, goet, gewant, wyf ende man.</l>
<l n="4865">"Nu wil ic henen, al ist spade,</l>
<l>"Te Neptholomeus om ghenade.</l>
<l>"Hy is wel ghesceept ende heft man</l>
<l><milestone unit="fol" n="36r"/> "Die herde wel comen daeran.</l>
<l>"Ic sal hem bidden, - hy is myn neve -</l>
<l n="4870">"Dat hy my troest ende hulpe gheve."</l>
<l>                Mittien is sy tot hem ghevaren.</l>
<l>Neptholomeus quam, sonder sparen,</l>
<l><pb n="1,144"/> Van eenre warscap in dien tyde</l>
<l>Ende had ghedroncken dat hy was blyde,</l>
<l n="4875">Een luttel van den wyne was.</l>
<l>Een septre, gheloeft my das,</l>
<l>Had hy in syn rechter hant.</l>
<l>Thetis was vro als sy en vant.</l>
<l>"Heer," sprac sy, "heb myns ghenade</l>
<l n="4880">"Van al dat wee dat ic claghe.</l>
<l>"U macht is wyde bekant</l>
<l>"Aver see in menich lant.</l>
<l>"Wie laety dus die rovere vaeren,</l>
<l>"Die noch kerke noch cluse en spaeren?</l>
<l n="4885">"Ghy liet Jason tgulden vlies</l>
<l>"Roven, daeraf quam groet verlies.</l>
<l>"Hier is nu een ander roef ghedaen:</l>
<l>"Die van Troyen hebben saen</l>
<l>"Gheroeft Menelaus wyf.</l>
<l n="4890">"Daer laet noch menich om syn lyf.</l>
<l>"O wy arme, o wy, o wach!</l>
<l>"Hoe menghen droeven hantsclach</l>
<l>"Beraet hy my ende anderen vrouwen!</l>
<l>"Venus, dit heb dy al ghebrouwen</l>
<l n="4895">"Dat ghy u mynne brinct tonvrede!</l>
<l>"Venus, dit syn uwe sede!</l>
<l>"Hoe swaer moet ickt becopen</l>
<l>"Dat orloghe ende dat lopen</l>
<l>"Van Troyen ende den swaeren seghe!</l>
<l n="4900">"Dat moet ic claghe alleweghe.</l>
<l>"Nu merckt, heer, die wynt is stille.</l>
<l>"Wy volghen, ist uwen wille,</l>
<l>"Want ic ben om myn kynt vervaert.</l>
<l>"Of het te Troyen versclaghen waert,</l>
<l n="4905">"So rume ic, sonder waen, dit lant</l>
<l>"Ende vaer te Troyen aen dat sant</l>
<l>"Wonen, daer hy begraven leecht."</l>
<l><pb n="1,145"/> Nu hoert wat Neptholomeus seecht.</l>
<l>"Vrouwe," sprac hy, "ten mach niet duden,</l>
<l n="4910">"Dat ghy wilt scaden desen luden.</l>
<l>"Daventuer en willes niet,</l>
<l>"Dat die dinc aldus ghesciet.</l>
<l>"Langhe tyt ist belopen</l>
<l>"Dat Asia ende Europen</l>
<l n="4915">"Onderlinghe souden stryden:</l>
<l>"Jupiter sprac in ouden tyden.</l>
<l>"Daer suldy, vrouwe, u kint</l>
<l>"Seghe sien vechten, dat ghy mynt,</l>
<l>"Ende weduwen maken bynnen Troyen,</l>
<l n="4920">"Soe veel dats hem sal vernoyen.</l>
<l>"Het is voerseit, sonder waen,</l>
<l>"Dat hy Hectoren sal versclaen:</l>
<l>"Dat sal u wesen groot eer.</l>
<l>"Nu en claghet nummermeer.</l>
<l n="4925">"Ic sal noch mit mynen lande</l>
<l>"Wreken al uwe scande.</l>
<l>"Die wynt is nu so wel hem mede,</l>
<l>"Het waer om niet dat men dertoe dede."</l>
<l>                Thetis die wert droeve daeraf,</l>
<l n="4930">Dat hy haer gheen hulp en gaf,</l>
<l>Ende scheit van hem sonder woert.</l>
<l>Sy peinsden om ander saken voert.</l>
<l>Een scipman sy mitter vaert</l>
<l>Nam sy ende voer te Tessalienwart,</l>
<l n="4935">Seer droeve ende gram.</l>
<l>Ende tierst dat sy ginder quam</l>
<l><milestone unit="fol" n="36v"/> Nam sy haven in een ryvier.</l>
<l>Sparnas hiet sy. Daer en syn niet vier</l>
<l>In alle Tessalien soe soete;</l>
<l n="4940">Daerin dwoech sy haer voete.</l>
<l>Dat scoen lant en verhoechde se niet.</l>
<l>Sy woude daer haer thertte riet,</l>
<l><pb n="1,146"/> Dat was totten anderen Cyerone,</l>
<l>Die had in hoede haren sone</l>
<l n="4945">Ende leerden hem laten ende doen.</l>
<l>In enen berch hiet Pelioen</l>
<l>Woenden hy, in een haghedichte,</l>
<l>En weet hoe ment maken mochte.</l>
<l>Som mocht men sien wyt wast gehouwen,</l>
<l n="4950">Som mocht men te braken scouwen.</l>
<l>Liet inwert vaeren die kamenaden,</l>
<l>Daer sy wilen in wonder daden</l>
<l>Die Latiten ende die Centauroen,</l>
<l>Doen sy vochten, als deghen coen,</l>
<l n="4955">Ter brulocht daer Pyrochenus nam</l>
<l>Ypodamien, aldaer quam</l>
<l>Menich rese ende menich deghen.</l>
<l>Daer waeren die Centauroen verscleghen:</l>
<l>Kannen ende nappen stonden noch ginder,</l>
<l n="4960">Daer die vruchtelicke kinder</l>
<l>Onderlinghe mede vochten</l>
<l>Ende weerden hem so sy best mochten.</l>
<l>Daer hinck oec Cyrons harnas,</l>
<l>Dies hy plach doen hy ras</l>
<l n="4965">Was, van daghen jonc ende snel.</l>
<l>Mer nu en plecht hy niet el</l>
<l>Dan hy Achilles leerden kynnen</l>
<l>Crude van wonden ende van mynnen,</l>
<l>Of dat hy en leerden karpen</l>
<l n="4970">Ende jeesten tellen van den scarpen</l>
<l>Ende van vreselicke stryde.</l>
<l>Cyron sat oec ten selven tyden</l>
<l>Ende maeckten vier ende caecten spyse</l>
<l>Teghen Achillen, na synre wyse.</l>
<l n="4975">Mittien dat hyt thoeft afscloech,</l>
<l>Sach hy Thetis ende loech,</l>
<l>Ende maeckten hem teghen haer.</l>
<l><pb n="1,147"/> Al waeren hem die lede swaer,</l>
<l>Die grote blytscap maeckten snel.</l>
<l n="4980">Nu suldy vernemen wel</l>
<l>Dat hy voeren was een man</l>
<l>Ende achter een pert daeran.</l>
<l>Oec waeren al die Centauroene</l>
<l>Also ghescapen ende van dien doene.</l>
<l n="4985">In anderen boecken, na dat waer is,</l>
<l>Hiet sulck volck Sagittarys.</l>
<l>                Cyron liep daer hy se vant</l>
<l>Ende nam se byder rechter hant,</l>
<l>Ende leide se in syn haghedichte.</l>
<l n="4990">Thetis merckten so sy best mochte</l>
<l>Om haer kint. Die sys niet en vant,</l>
<l>Sprac sy: "Ay Cyron, altehant,</l>
<l>"Wie laestu myn kint van dy?</l>
<l>"Ten is gheen wonder dat my</l>
<l n="4995">"Daeraf dromet ducke so swaer.</l>
<l>"Beghave Got dat loghen waer.</l>
<l>"My dunckt bywylen dat men mit swerden</l>
<l>"Teghen mynen lichaem wilt werden,</l>
<l>"Bywylen in myn hande tsamen;</l>
<l n="5000">"Nu dunct my oec dat die dieren quamen</l>
<l>"Die myn borsten wilde schoren.</l>
<l>"Mer nu raet my by aventueren</l>
<l>"Procheus, die vroede waersegher,</l>
<l>"Dat ic voer op allegader</l>
<l n="5005">"Ende ic afdwa mit toverien:</l>
<l><milestone unit="fol" n="37r"/> "Dus mach ic my van sorghen vryen.</l>
<l>"Ic en cant niet al vertellen nu.</l>
<l>"Geeft my myn kint, des bid ic u."</l>
<l>Aldus sprac hem Thetis toe.</l>
<l n="5010">Hy en had haer niet ghegeven doe,</l>
<l>Had sy gheliet teghen Cyroen</l>
<l>Waer syne achtinghe had te doen.</l>
<l><pb n="1,148"/> Doe sprac die crude neemt: "Lieve vrouwe,</l>
<l>"U kint, al moet icks hebben rouwe,</l>
<l n="5015">"Bitter onsen Gaden voren:</l>
<l>"Ic waen dat hy u gherne horen.</l>
<l>"Dies is wel noet, sonder waen.</l>
<l>"Ic salder loghen niet toe sclaen.</l>
<l>"Mer ic weet wel wat mach beduden:</l>
<l n="5020">"Syn macht west hem meer dan ander luden.</l>
<l>"Hy is al te starck van synen jaren.</l>
<l>"Wylen, soe plach hy, twaren,</l>
<l>"Dat hy hem een deel dwinghen liet</l>
<l>"Ende hy henen niet ver en schiet.</l>
<l n="5025">"Ossa die berch of Peleon</l>
<l>"En moghens u niet moede doen,</l>
<l>"Noch die see die in Tessalien leecht.</l>
<l>"Het is my menichwerf gheseecht</l>
<l>"Van mynen broeder die Centauroene,</l>
<l n="5030">"Dat sy niet en moghen vercoene.</l>
<l>"Hy brickt haer huse, hy roeft haer diere,</l>
<l>"Ende jaechter veel in die ryviere.</l>
<l>"Beide willen sy hem belaghen</l>
<l>"Ende dreyghen hem mit haeren maghen.</l>
<l n="5035">"Ic sal, gheloeft my dies,</l>
<l>"Die heren varen omt gulden vlies,</l>
<l>"Hercules ende Jason</l>
<l>"Ende u swagher Thelemon;</l>
<l>"Mer sy waeren onghehinde</l>
<l n="5040">"Synre cracht ende synre gheninde</l>
<l>"Alsoe groet is syn ghewout."</l>
<l>                Thetis wert van hertten cout</l>
<l>Dat hy hem prys geeft dus groot.</l>
<l>Ic waer veel liever doot!</l>
<l n="5045">Mittien quam Achilles ghereet,</l>
<l>Uyttermaten seer besweet.</l>
<l>Doer al dat hy die wapen had an</l>
<l><pb n="1,149"/> Scheen hy een scoen jonckman,</l>
<l>Want hem die wange root was als bloet,</l>
<l n="5050">Dat op syn witte huyt wel stoet;</l>
<l>Gelu ende kerps was hy ghehaert,</l>
<l>Noch doe was hy sonder baert;</l>
<l>Die oghen en waeren hem niet fel,</l>
<l>Synre moeder gheleec hy wel.</l>
<l n="5055">Oec quam hy uytten woude vroe,</l>
<l>Veel te scoenre was hy doe.</l>
<l>Onder een roetsche die hiet Seloes,</l>
<l>Die int lant van Tessalien es,</l>
<l>Had hy een leuwyn ghescleghen,</l>
<l n="5060">Ende haer jongen bracht hy ghedreghen.</l>
<l>Daer corten hy mede synen dach.</l>
<l>Mer, doen hy syn moeder sach,</l>
<l>Liet hy se vallen ende liep tot haer.</l>
<l>Een deel woech hy wel swaer</l>
<l n="5065">Daer hy aen haeren hals hinck</l>
<l>Ende hy se mit armen omvinck.</l>
<l>Also lanc was hy doe als syn moeder.</l>
<l>Patroclus, dien hy als een broeder</l>
<l>In syn hert had vercaren,</l>
<l n="5070">Volgden hem na als hy quam voren.</l>
<l>Ellic was den anderen van hertten hout.</l>
<l>Oec waeren sy beide even out,</l>
<l>Mer Achilles was stercker veel.</l>
<l>Mer doch moeten sy mit enen speel</l>
<l n="5075"><milestone unit="fol" n="37v"/> Voer Troyen beid blyven doot.</l>
<l>Achilles die wapen uytscoot</l>
<l>Ende liep in een coude ryvier,</l>
<l>Daer hy hem in wies al schier.</l>
<l>Cyron is te hem ghegaen</l>
<l n="5080">Ende halp hem syne lede dwaen,</l>
<l>Ende keemden hem syn scoen haer.</l>
<l>Seer wonderden hem, dat is waer,</l>
<l><pb n="1,150"/> Dat hem die cracht aenwies alsoe.</l>
<l>Die moeder sach hem ende was vroe.</l>
<l n="5085">Ende doe ghedaen waeren die saken,</l>
<l>Hiet Cyron die tafel maken</l>
<l>Ende broot brenghen ende wyn,</l>
<l>Ende ander saken die goet syn.</l>
<l>Die vrouwe troest hy van vaer</l>
<l n="5090">Ende hiet tehant brenghen daer</l>
<l>Een harpe, doe men at,</l>
<l>Om die vrouwe te troesten bat.</l>
<l>Doe hy had gheset die snaren,</l>
<l>Gaf hy se Achilles, te waren.</l>
<l n="5095">Achilles harpten ende sanck,</l>
<l>Wiedanewys, al was hy cranck,</l>
<l>Hercules, in synre wieghen,</l>
<l>Die Juno waende bedrieghen,</l>
<l>Twe serpenten alleen verwan</l>
<l n="5100">Ende daertoe menighen stoutten man;</l>
<l>Dat serpent van Lerna mede;</l>
<l>Van Acheuse, die wonder dede,</l>
<l>Hoe hy Terberus verscloech</l>
<l>Ende Tarus niet en verdroech,</l>
<l n="5105">Ende hoe hy om die Demiete,</l>
<l>............</l>
<l>Hoe dat hy se synt venynde</l>
<l>Ende tormenteerden ende pynden;</l>
<l>Beid werp hy die deghen fier</l>
<l n="5110">In een herden groten vier:</l>
<l>Daer nam hy syn einde dus.</l>
<l>Daerna sanc hy hoe Theseus,</l>
<l>Egeus soen, die stoutste man,</l>
<l>Minotauroen verwan.</l>
<l n="5115">Int eynde sanc hy hoe syn vader</l>
<l>Ende syn moeder beide gader</l>
<l>Daden in die hoghedochte,</l>
<l><pb n="1,151"/> Mit groter blytscap, haer brulochte;</l>
<l>Ende hoe Discordia den appel werp</l>
<l n="5120">Daer synt orloghe om quam scarp,</l>
<l>Omdat daerinne was ghescreven</l>
<l>Dat men der scoenster soude gheven.</l>
<l>Hieraen maeckten hy deynde dis.</l>
<l>Om die luue hoech Thetis.</l>
<l n="5125">                Die nacht quam, sy ghingen rusten.</l>
<l>Cyron en liet hem gheens bedde lusten,</l>
<l>Mer hy ghinc ligghen op een steen</l>
<l>Ende Achilles onder hem tween:</l>
<l>Al was syn moeder selver daer,</l>
<l n="5130">Nochtant lach hy den meister naer.</l>
<l>Thetis en ginc gheen sclapen an,</l>
<l>Sy peinsden om den jonghen man.</l>
<l>Opten oever van der see,</l>
<l>Ginc sy staen: haer was wel wee;</l>
<l n="5135">Sy peinsden, dat sy en vlochten mochte.</l>
<l>In Tracien was haer ghedochte,</l>
<l>Mer tvolc orloghet daer ghereet;</l>
<l>Maghedonie was haer te wreet,</l>
<l>Athenen was Griecken te naer;</l>
<l n="5140">Van Senixos had sy groten vaer,</l>
<l>Want der scepe syn te vele:</l>
<l>Sy vrucht dat men haer daer steel.</l>
<l>Mer doch heft sy haer beraden,</l>
<l>Dat sy wilt seilen doer die Ciclade,</l>
<l n="5145">Die men in die see bekande.</l>
<l><milestone unit="fol" n="38r"/> Daer waeren die hoechste eylande.</l>
<l>By Cericos ende by Titemos,</l>
<l>Tusschen Delos ende Lemmos,</l>
<l>Wilden sy hem voren in een lant</l>
<l n="5150">Dat Cyros was ghenant.</l>
<l>Sy hadden des vernomen mare</l>
<l>Dat dat lant in vreden ware,</l>
<l><pb n="1,152"/> Ende die joffrouwen altemael</l>
<l>Leefden in Licomedes sael.</l>
<l n="5155">Oec had sy des en was niet lant</l>
<l>Dat Cyros was ghenant:</l>
<l>Dit docht der bloder moeder best.</l>
<l>Recht als een vogel maeckt syn nest,</l>
<l>Baven vrucht hy die wynt,</l>
<l n="5160">Beneden merckt hy ende bint</l>
<l>Dat hem die lude mochten roven;</l>
<l>Doch moet hy enighe telghe gheloven,</l>
<l>Dat hem dunct syn alrebest:</l>
<l>So maeckt hy daerop syn vest.</l>
<l n="5165">Dus was der bloder moeder temoede.</l>
<l>Sy nam den soen mit goeder hoede,</l>
<l>Daer hy vaste scliep ende lach.</l>
<l>Scepe droech sy en sonder ghewach.</l>
<l>Cyron, die oude, halp haer.</l>
<l n="5170">Die maen scheen herde claer;</l>
<l>Sy toghen tseil op terstont.</l>
<l>Cyron hiet se vaeren ghesont.</l>
<l>Hem vielen die tranen aver die wanghen;</l>
<l>Also hoghe als hy mochte ghelanghen</l>
<l n="5175">Stont hy op syn achterste been</l>
<l>Ende sach na tscip al in een.</l>
<l>Noyt en was hem thertte so seer,</l>
<l>Daer hy dede so droeven keer</l>
<l>Van der see ten halewert,</l>
<l n="5180">Als hem was in dese vaert.</l>
<l>Nu ist alsoe na den daghe</l>
<l>Dat die vogel songhen in der haghen.</l>
<l>Beid merlen ende nachtegale</l>
<l>Songhen uyttermaten wale;</l>
<l n="5185">Ende die dach verdryft die sterre.</l>
<l>Thetis heft gheseit van verre</l>
<l>Ende is Cyros so nae comen</l>
<l><pb n="1,153"/> Dat scip den gront heft ghenomen.</l>
<l>Die sonne rees herde scoen</l>
<l n="5190">Ter selver wylen aen den troen</l>
<l>Ende scheen in den scepe claer.</l>
<l>Achilles wert des daghes ghewaer:</l>
<l>Hem wonderden waer dat hy was;</l>
<l>Hy sach die see ende merckten das,</l>
<l n="5195">Wat water dat wesen mochte.</l>
<l>Peleon den berch sochte,</l>
<l>Dien en sach hy hier noch daer.</l>
<l>Hy peinst of dat syn moeder waer,</l>
<l>Mer sy nam hem by den kynne</l>
<l n="5200">Ende sy seide: "Suete mynne,</l>
<l>"Weert dat ic niet en ontsaghe</l>
<l>"Dattu souts cortten dyn daghe,</l>
<l>"Om my, te wandelen aventuere</l>
<l>"Niet en waer also suer.</l>
<l n="5205">"Dat ic dy doch, droeve katyve,</l>
<l>"Behouden mocht te mynen lyve,</l>
<l>"So en claeghdic cleen noch groot;</l>
<l>"Mer nu leet my aen der noot.</l>
<l>"Hier naeckt nu een vruchtelicke tyt:</l>
<l n="5210">"Ic wille dat ghy myn dochter syt</l>
<l>"Ende laet uwen manlicken moet,</l>
<l>"Ende myn cleder aendoet.</l>
<l>"Hercules droech vrouwencleder</l>
<l>"Doereen, dies hem niet en had te leder,</l>
<l n="5215">"Ende oec lib er Bachus mede.</l>
<l><milestone unit="fol" n="38v"/> "Wy lesen oec dat Jupiter dede</l>
<l>"Doer een scoen maghet; aldus</l>
<l>"Soe deed die grote Ceneus.</l>
<l>"Nu doe alsoe te deser tyt</l>
<l n="5220">"Totdat leden is die stryt.</l>
<l>"Ic sal u weder te Cyerone</l>
<l>"Voren, onder die Centauroene,</l>
<l><pb n="1,154"/> "Dat sweer ic dy by al den Gaden.</l>
<l>"Neem dat ic dy hebbe ghebaden.</l>
<l n="5225">"Wat moghen dy scaden dese cleder?</l>
<l>"Du en worts nummermeer te leder.</l>
<l>"Hoe siestu op so dommelicke?</l>
<l>"Ic swert dy by den hemelricke,</l>
<l>"Cyron en salt weten twint."</l>
<l n="5230">Dus smeickt die moeder haer kynt.</l>
<l>Mer als hy peinst om synen vader</l>
<l>Ende om syn ghesclachte algader,</l>
<l>Soe peinst hy dat hys niet en dade</l>
<l>Om gheen dinc dat men hem bade.</l>
<l n="5235">Got, heer! Was ye mensche vroeder</l>
<l>Dan sy was, Achilles moeder,</l>
<l>Dat sy dat kint alsoe verwan,</l>
<l>Dat synt was so stoutten man!</l>
<l>                Wast als icket bescreven sach,</l>
<l n="5240">So wast tien tyden heilichdach.</l>
<l>Alle die hoechste ende die meeste</l>
<l>Hielden in Cyros Pallas feeste.</l>
<l>Die joffrouwen, die tallemale</l>
<l>Waeren in Licomedes saele,</l>
<l n="5245">Die waeren nu ter selver uyeren</l>
<l>Comen, by orloghe, buten mueren,</l>
<l>Dat hem herde selden ghescieden;</l>
<l>Sy vierden den dach als ander luden.</l>
<l>Daer men mach in die feeste scouwen</l>
<l n="5250">Uyttermaten scoen joffrouwen,</l>
<l>Ghepalleert herde waele.</l>
<l>Mer die scoenste van der sale</l>
<l>Was Diadamia verre te voren.</l>
<l>Al hadt alle die werlt ghesworen,</l>
<l n="5255">Die oec ye in boecken screven,</l>
<l>Sy en conden haer niet den prys ontgeven.</l>
<l>Veel bat was sy ghecleet</l>
<l><pb n="1,155"/> Dan yemant die mit haer gheet.</l>
<l>Wel gheleec sy eenre gadynne.</l>
<l n="5260">Wie mochtet laten, hy en soud se mynnen?</l>
<l>Tierst dat Achilles ghesach</l>
<l>Die scoenheit die aen haer lach,</l>
<l>Die nye te voren had ghemynt,</l>
<l>Thertte wert hem cout als een wynt,</l>
<l n="5265">Ende daernae so wert hy heet:</l>
<l>Hy bevede ende hem brac uyt sweet.</l>
<l>Roet worden hem die liere:</l>
<l>Ghedaen was hy in die maniere</l>
<l>In syn aenschyn, myn noch mee,</l>
<l n="5270">Dan als bloet is op die snee.</l>
<l>En hadde die scaemtte ghedaen,</l>
<l>Hy had die cleder ontfaen.</l>
<l>Des wert die moeder schier ghewaer.</l>
<l>"Lief," sprac sy, "woudy niet daer</l>
<l n="5275">"Gherne in dat gheselscap syn,</l>
<l>"Als een ander maegdekyn?</l>
<l>"Wat dunct u, ist quaet daer wesen?</l>
<l>"Woudy yet ghelycken desen</l>
<l>"Int gheberghe van Tessalie?</l>
<l n="5280">"Neen ghy niet, al sonder hale!</l>
<l>"Woudy noch niet desen leven?</l>
<l>"Ghy mocht my noch wynnen neven!"</l>
<l>Hy sweech ende hy scames hem;</l>
<l>Sy smeickt ende sy seide hem.</l>
<l n="5285">Tierst dat sy hem in twyvel siet,</l>
<l>Neemt sy die cleder ende laets niet</l>
<l><milestone unit="fol" n="39r"/> Sy deed se hem al vechtende an.</l>
<l>"Verget," sprac sy, "dat ghy syt man.</l>
<l>"Stapt cort ende swighet stille."</l>
<l n="5290">Doe setten hy hem, na haren wille,</l>
<l>Arm, scouderen ende lanc haer;</l>
<l>Aen synen hals hinc sy hem daer</l>
<l><pb n="1,156"/> Menighen preciosen steen,</l>
<l>Die claer als die sonne scheen.</l>
<l n="5295">Hy leerde veel ende schiere</l>
<l>Veel van joffrouwen maniere,</l>
<l>Ende dat stont hem herde wel,</l>
<l>Want scoenre en was niemant el.</l>
<l>Hy docht haer een joffruwe syn.</l>
<l n="5300">Doe sprac die moeder: "Dit sal syn</l>
<l>"Ghelaet van vrouwen ende u gaen;</l>
<l>"Aen u ghespele saltu verstaen</l>
<l>"Dat syt niet en werden ghewaer.</l>
<l>"Die coninck is van die schaer,</l>
<l n="5305">"Hy soud algader dan bederven</l>
<l>"Die sake, daer wy om werven".</l>
<l>                Mittien ghinc sy op dat lant</l>
<l>Totten coninck altehant;</l>
<l>Sy boet hem schier goeden dach.</l>
<l n="5310">Hy groete se, doe hy se sach,</l>
<l>Ende hiet se willecoem syn.</l>
<l>"Heer," sprac sy, "myn dochterkyn,</l>
<l>"Achilles suster, beveel ic u.</l>
<l>"Merckty niet aen haer nu</l>
<l n="5315">"Hoe manlic haer die oghen staen,</l>
<l>"Recht na den broeder, sonder waen?</l>
<l>"Sy wilde wapenen hebben ghedreghen</l>
<l>"Als die Amasonie pleghen,</l>
<l>"Ende ommer ontsegghen man.</l>
<l n="5320">"Heer, nu leert haer, dat sy can</l>
<l>"Pleghen der joffrouwen toghen;</l>
<l>"Hout se dat sy ghenen man en moghe;</l>
<l>"Beneemt haer der mynnen speel</l>
<l>"Ende wandelinghe van bossen veel.</l>
<l n="5325">"Hout se talre tyt hierbynnen,</l>
<l>"Mit haeren anderen ghesellynnen,</l>
<l>"Ende oec en laet se nummermeer</l>
<l><pb n="1,157"/> "Wandelen neven die see:</l>
<l>"Veel roveren vaeren op den stroem,</l>
<l n="5330">"Dies neemt, Heer, te meerre goem."</l>
<l>                Licodemes ontfinc die maghet.</l>
<l>Achilles quam, dient wel behaghet,</l>
<l>Ende custen syne hant.</l>
<l>Ic waen men man noch nie en vant,</l>
<l n="5335">Die had die behendichede</l>
<l>Ghepeinst, dat die vrouwe dede.</l>
<l>Hy was ontfaen van dien joffrouwen,</l>
<l>Die hem te wonder aenscouwen,</l>
<l>Want hy is meerre ende langher veel;</l>
<l n="5340">Syn haer is scoen, wyt syn keel.</l>
<l>Sy leerden hem dansen ende singhen</l>
<l>Sulc als behoert te haeren dinghen.</l>
<l>Thetis nam syns nauwe waer.</l>
<l>Sy leerden hem, eer sy oerlof nam daer,</l>
<l n="5345">In syn oer een stille sermoen,</l>
<l>Hoedaenwys hy soud doen.</l>
<l>Sy scheit van hem ende ginc ter see,</l>
<l>- Daerna en sach sy hem nummermee -</l>
<l>Ende, doe sy van den lande schiet,</l>
<l n="5350">Beval sy dus dat sy daer liet:</l>
<l>"Ay, lieve lant, nu vaerwel!</l>
<l>"Hout my dat kint, en bid niet el,</l>
<l>"Dat ic dy hebbe bevolen.</l>
<l>"Ic bidde dattet hier blive verholen.</l>
<l n="5355">"Om ander dinc en bid ic niet el,</l>
<l><milestone unit="fol" n="39v"/> "Dan die ridders van Griecken fel</l>
<l>"Dit lant nummermeer en vynden,</l>
<l>"Die my gherne souden ontbinden.</l>
<l>"Hier moet syn speel ende joye</l>
<l n="5360">"Ende niet die niemaer van Troye.</l>
<l>"Als alle die werlt wapen draghet,</l>
<l>"Moet daer myn kint voer syn maghet."</l>
<l><pb n="1,158"/>                 Bynnen desen dat dit Thetis dede,</l>
<l>So scryft ons Benoyt mede,</l>
<l n="5365">Dat Aghomennon quam ghereet</l>
<l>Daer Menelaus al na beit.</l>
<l>Te Parsen vant hy op dien dach</l>
<l>Synen broeder in swaer gheclach,</l>
<l>Want hem syn wyf was ghenomen</l>
<l n="5370">Ende syn lant in scaden ghecomen,</l>
<l>Dat die van Troyen hem al deden,</l>
<l>Daer men nog af tellet heden.</l>
<l>Aghomennon, die was vroeder,</l>
<l>Hy troesten seer synen broeder.</l>
<l n="5375">"Huet u," sprac hy apenbaer,</l>
<l>"Dats nieman en werde ghewaer</l>
<l>"Die u onder oghen siet,</l>
<l>"Dat ghy hierom droevet yet.</l>
<l>"Die heren, die hier te voeren</l>
<l n="5380">"Wraken haeren groten toren,</l>
<l>"Sy en bewonden hem, groot noch cleen,</l>
<l>"Van hantghesclach noch van ween;</l>
<l>"Mer, als men hem laster dede,</l>
<l>"Peinsden sy daerom mede</l>
<l n="5385">"Hoe syt hem daden ontgelden:</l>
<l>"Sy lieten die wyf wenen ende scelden.</l>
<l>"Die nie en hadden orloghe noch hoede,</l>
<l>"Noch scade van synen goede,</l>
<l>"Hoe mach hy hem selven kynnen?</l>
<l n="5390">"Mer die sulc stout leeft mit mynnen,</l>
<l>"Alsnu vecht ende stryt,</l>
<l>"Alsnu mit groter eren ryt,</l>
<l>"Alsnu volghet, alsnu wyct,</l>
<l>"Alsnu verliest, alsnu wint,</l>
<l n="5395">"Dat is hy die hem selven kent,</l>
<l>"Die alle syn dinck ten besten gaet,</l>
<l>"Ende altoes na die eer staet:</l>
<l><pb n="1,159"/> "Hy mach wel eer ende prys begaen.</l>
<l>"Dat mach men aen onsen broeders verstaen;</l>
<l n="5400">"Dus mach een synen prys hoghen.</l>
<l>"Nu en willen wys nummer ghedoghen.</l>
<l>"Misprys hebben wy groot ontfaen:</l>
<l>"Dit heft ons Priamis ghedaen.</l>
<l>"Nu beiaghen wy mitter haest</l>
<l n="5405">"Die hulpe, daer wy se weten naest,</l>
<l>"Ende makent dat men ons lof ende eer</l>
<l>"Hiernae spryct nummermeer;</l>
<l>"Dat men aver dusent jaer</l>
<l>"Segghen mach wel hiernaer,</l>
<l n="5410">"Dat noyt man van eenre scande</l>
<l>"Alsoe grote wrake bekande.</l>
<l>"Wy laten best die tael hier eynde,</l>
<l>"Ende vysieren hoe wy seinde</l>
<l>"Onse bade alrebest moghen</l>
<l n="5415">"Totten coninck ende totten hertoghe,</l>
<l>"Ende bidden se mit ons tsueken Troyen.</l>
<l>"Daer en is niemant hy en sal mit joyen</l>
<l>"Hem ghereiden op enen dach</l>
<l>"Mit allet dat hy gheleisten mach.</l>
<l n="5420">"Als wy versament hebben theer,</l>
<l>"So en is borch, stat noch weer,</l>
<l>"Die voer ons dan mach ghestaen.</l>
<l>"Ende die Parys dan mach vaen,</l>
<l>"Hy hinghen aen enen boem;</l>
<l n="5425">"Ende nemen wy daerave goem,</l>
<l>"Dat al Troyen mit ghewelt</l>
<l>"Sy te braken ende ghevelt!"</l>
<l><milestone unit="fol" n="40r"/>                 Altehant nae desen noden</l>
<l>Voeren sy selven ende seinden boden.</l>
<l n="5430">Daer en was coninck noch hertoghe,</l>
<l>Greve noch gheen prynce so hoghe,</l>
<l>Sy en quamen alle te samen,</l>
<l><pb n="1,160"/> - Hierna suldy horen die namen -</l>
<l>Tot Parsen daer sy waeren</l>
<l n="5435">Die heren die stryts begheren.</l>
<l>Sy namen raet, wien soud deren,</l>
<l>Als sy versament hadden there,</l>
<l>Dat sy hem souden bespreken</l>
<l>Hoe sy den laster best wreken.</l>
<l n="5440">Mer Stacius noemt ons die stede</l>
<l>Die hem mede hulpe dede:</l>
<l>Die halsberch Themesee,</l>
<l>Sibois gaf scepe mede,</l>
<l>Nithene maeckten die swerden,</l>
<l n="5445">Pisa gaf wapenen ende perden,</l>
<l>Cursi die gaf die quereel,</l>
<l>Nummer gaf Curoen te deel;</l>
<l>Die seinden haer voetgangers mede.</l>
<l>Alsoe dede Argos die stede.</l>
<l n="5450">Lema gaf targien ende scilden,</l>
<l>Carnas ende Hetolus waeren milde,</l>
<l>Epiros seinden serganten tors,</l>
<l>Pilos die en deed niet wors,</l>
<l>Die gaf tributke ende magnele.</l>
<l n="5455">Elken gaf hy enich dinc te dele.</l>
<l>Ten scepe ghereide men in die foreest,</l>
<l>Plancken, masten die hem meest</l>
<l>Dochten; vlacken deed men snien;</l>
<l>Die mynste houtte maeckt men te riemen.</l>
<l n="5460">Alt volc van Tessalien claghet</l>
<l>Dat Peleus soe is ghedaeghet,</l>
<l>Ende des hebben sy onghevoech</l>
<l>Dat syn kint niet en is out ghenoech.</l>
<l>                Haer scepe werpen in die vloet</l>
<l n="5465">Ende voeren mit groter spoet</l>
<l>In een eylant dat Aulus heet;</l>
<l>Daer versamende sy haer volc ghereet.</l>
<l><pb n="1,161"/> Daer, lesen wy, dat sy tierst sworen</l>
<l>Dat sy Troyen souden storen</l>
<l n="5470">Of alle daervoer blyven doot.</l>
<l>Alle die heren ende die ghenoot</l>
<l>Coren daer tot enen vaghet</l>
<l>Aghomennon doer syn doghet.</l>
<l>Daer was mit hem Menelaus,</l>
<l n="5475">Diomedes ende Anthillocus,</l>
<l>Thelamon ende syn broeder Aiax,</l>
<l>Ulixes, die veel onghemax</l>
<l>Doghede eer hy dorloghe bestont</l>
<l>Ende hem maeckten verwoyt.</l>
<l n="5480">Sy claghede allegader des</l>
<l>Dat sy niet en hadden Achilles,</l>
<l>Want haer waersagers daden verstaen</l>
<l>Dat hy Hector soude versclaen.</l>
<l>Dat was by dien sy alle ontsaghen;</l>
<l n="5485">Beide moghen syt te recht claghen.</l>
<l>Hy had ghewandelt menighen dach</l>
<l>In die snee die in Tessalien lach,</l>
<l>Ende Cyron had hem langhe tyt</l>
<l>Gheleert orloghe ende stryt.</l>
<l n="5490">                Calcas, die quade verrader,</l>
<l>Die Troyen onderdeed algader,</l>
<l>Was tien tyden in Griecken comen,</l>
<l>Doen Helena was ghenomen.</l>
<l>Hy wist wel ende had verstaen</l>
<l n="5495">Dat alle Troye soud vergaen;</l>
<l>Daerom socht hy onthout.</l>
<l>Doe theer daer lach mit ghewout,</l>
<l>Ende alt theer Achilles claghede,</l>
<l><milestone unit="fol" n="40v"/> Sprac Prothecelaus, die onversaghede,</l>
<l n="5500">Want hy had ten wighe wille.</l>
<l>"Calcas," sprac hy, "wy swighen al stille.</l>
<l>"Waerom en segt dy ons ende merckt des</l>
<l><pb n="1,162"/> "Waer Achilles gheberghen es?</l>
<l>"Is hy erghent, ghy vynt hem wel.</l>
<l n="5505">"Dit volc en roept op niemant el.</l>
<l>"Aiax noch oec Thelamon,</l>
<l>"Tydeus soen noch Agomennon,</l>
<l>"Noch ic, wy en syn niet ontsien:</l>
<l>"Al roepen wy om dien,</l>
<l n="5510">"Ghelyc alst oft een got waer.</l>
<l>"Wy hebben vernomen die maer</l>
<l>"Dat hy in Cyros haghedochte</l>
<l>"Niet en is, want men hem daer sochte;</l>
<l>"Noch hy en is mitten vader niet.</l>
<l n="5515">"Segt ons doch waer ghy en siet,</l>
<l>"Dat men hem sueckt ende vynden sal.</l>
<l>"Wy willen u gheloven al,</l>
<l>"Dat wy u laten van vechten quyte</l>
<l>"Ende willen u dienen mit vlyte,</l>
<l n="5520">"Opdat ghy ons Achilles wroecht."</l>
<l>                Calcas hoert dat hem ghenoecht</l>
<l>Ende las syn coniurisoen.</l>
<l>Tierst wert hy bleec ende daerna groen;</l>
<l>Daerna worden hem roet die liere.</l>
<l n="5525">Alsnu sach hy in den viere,</l>
<l>Alsnu merckt hy der vogel vlucht:</l>
<l>Hem resen die haer van groten vrucht</l>
<l>Ende hem vernuede al die syn.</l>
<l>Doe sprac die geest, die hy had in.</l>
<l n="5530">"O! waer wiltu henen, blode moeder?</l>
<l>"Waer wiltu vluchten onsen broeder,</l>
<l>"Des ouden Cyrons lerinc?</l>
<l>"Brenckt ons haer den jonghelinc.</l>
<l>"In doghes niet, du en brenges mie.</l>
<l n="5535">"En weetstu niet dat ic al sie?</l>
<l>"Waer wildy daer met? Aen hem ist al</l>
<l>"Dat men Troyen breken sal.</l>
<l><pb n="1,163"/> "Ic sien dat sy des is beraden</l>
<l>"Te voeren doer die Ciclade,</l>
<l n="5540">"In tsconincks Licodemes lant.</l>
<l>"Sy doet hem ane altehant</l>
<l>"Die cleder van enen wyve!</l>
<l>"Scoen kint van dinen lyve,</l>
<l>"Gheloeft dynre bloder moeder niet!</l>
<l n="5545">"O wy, wat is my gheschiet?</l>
<l>"My dunckt dat men my ontiaghet</l>
<l>"In eenre cameren die scoenste maghet!"</l>
<l>                Mittien woerden sweech Calcas geest,</l>
<l>Ende viel neder seer ghevreest.</l>
<l n="5550">Doe sprac te hant Diomedes:</l>
<l>"Lieve gheselle, Ulixes,</l>
<l>"Wy moeten dese pyn bestaen.</l>
<l>"Wildy, wy sullent aengaen;</l>
<l>"Al hadden die moeder nu ter stont,</l>
<l n="5555">"Gheborghen in der see gront,</l>
<l>"So vynstu hem wel, ghy syt so vroet.</l>
<l>"Setty daeraen uwen moet,</l>
<l>"Ic dort wel mit u bestaen."</l>
<l>Ulixes die antwoerde saen:</l>
<l n="5560">"Also help my Got, dat icket besochte,</l>
<l>"Waendic dat ment volbrenghen mochte.</l>
<l>"Het waer een doen van groten dinghen</l>
<l>"Dat men Achilles soude vinden.</l>
<l>"Ist oec dattet ons ontvecht,</l>
<l n="5565">"So ist ons oec groet laster echt.</l>
<l>"Nochtant wil ic vaeren mede</l>
<l>"Gherne, doer der Griecken bede,</l>
<l>"Ende sallen mit my brenghen;</l>
<l>"Oft Calcas liegt in allen dinghen!"</l>
<l n="5570">Des wisten hem die Griecken danc.</l>
<l><milestone unit="fol" n="41r"/> Sy ginghen dane eer yet lanc</l>
<l>Ellic te synre tentten blyde ende vroe,</l>
<l><pb n="1,164"/> Omdat Ulixes seid alsoe.</l>
<l>Des anderen dages, hoer ic tellen,</l>
<l n="5575">Ginc sy te scepe ende haer ghesellen.</l>
<l>                Achilles was in stiller hale</l>
<l>Voer maghet in ghenen sale,</l>
<l>So dats niemant van der scaren</l>
<l>Dan Deidamia werts gheware.</l>
<l n="5580">Mer sy en seits myn noch meer.</l>
<l>Sy ontsach haer herde seer</l>
<l>Datter suster een weten mochte.</l>
<l>Want, doe en die moeder daer brochte,</l>
<l>Coes sy uyt Deidamien</l>
<l n="5585">Doer alle, dat sy hem daden vryen</l>
<l>Alle dander, teenre ghesellynne;</l>
<l>Hy toenden haer saen die mynne,</l>
<l>Eer syt merckten cleen of groot.</l>
<l>Altoes lach hy in haeren scoet</l>
<l n="5590">Of hy sach haer in die oghen;</l>
<l>Sus nauwe deede hy hem poghen.</l>
<l>Nu liet hy syn hoeftbant vallen</l>
<l>Ende syn huve voer hem allen,</l>
<l>Omdat sy se weder setten soude;</l>
<l n="5595">Nu deed hy se harpen, als die oude</l>
<l>Hem had gheleert, des en is niet lanc;</l>
<l>Nu leerde hy haer Cyrons sanc,</l>
<l>Nu brac hy ontwe die snaren;</l>
<l>Alsnu custen hy se twaren</l>
<l n="5600">Ende prysde seer haer liet.</l>
<l>Sy sanc, en hy en achtens niet,</l>
<l>Van den berghe Peleon</l>
<l>Ende des stercks Hercules doen,</l>
<l>Also hy haer had ghewyst.</l>
<l n="5605">Haer wonderts seer als sy pryst</l>
<l>Syn kintelicke daden.</l>
<l>So leert hy hem weder mit staden</l>
<l><pb n="1,165"/> Wol spynnen ende vlas.</l>
<l>Dicwil merckten sy das</l>
<l n="5610">Dat so naulic was syn luyt,</l>
<l>Ende hy se ommer leiden uyt</l>
<l>Buten anderen joffrouwen ende treckt,</l>
<l>Ende hy haer gherne had ondeeckt</l>
<l>Wie hy waer; ende sy en woude,</l>
<l n="5615">Het docht haer syn al te boude.</l>
<l>By der stat was oec aldaer</l>
<l>Een bossche, dae in een outaer</l>
<l>Was ghemaeckt in Bachus eer.</l>
<l>Daer was een pape toe een heer.</l>
<l n="5620">Aldaer plaghen sy te viere</l>
<l>Dien dach ende den outaer te siere.</l>
<l>Die paep verboot baven alle dinghen</l>
<l>Datter gheen man in en ginghen.</l>
<l>Nochtant en laets hy daerby niet:</l>
<l n="5625">Die paep staet selven ende siet</l>
<l>Of hy der enighen man bekande.</l>
<l>Des loech Achilles onder syn tande.</l>
<l>Diegheen seiden, die hem saghen</l>
<l>Wuuvenlicke cleder draghen</l>
<l n="5630">Ende tonen syn ghebaer,</l>
<l>Dat hy scoenre joffrouwe waer</l>
<l>Dan die scoen Deidamie,</l>
<l>Syn uytvercaren amie.</l>
<l>Alsoe veel als sy scoenre was</l>
<l n="5635">Dan haer suster, syt seker das,</l>
<l>So was Achilles scoenre dan sy.</l>
<l>Welc tyt dat sy waeren vry,</l>
<l>Ende Achilles aen enen spiet</l>
<l>Tonen dorst syn starcheit yet,</l>
<l n="5640">Saghen sy hem te wonder an:</l>
<l>Sy en wisten niet dat hy was man.</l>
<l>                Snachs wast al sy in den foreest.</l>
<l><pb n="1,166"/><milestone unit="fol" n="41v"/> Aldus hielt men Bachus feest,</l>
<l>Ende die joffrouwen begonden vaken</l>
<l n="5645">Ende lieten haer singhen ende haer waken.</l>
<l>Achilles sprac aldus tot hem selven:</l>
<l>"Ic waen dat ic ben mitten elven.</l>
<l>"Hoe langhe sal ic hier ligghen stille</l>
<l>"Ende doen mynre moeder wille,</l>
<l n="5650">"Ende myn eer ende myn joghet</l>
<l>"Alhier verliese sonder doghet?</l>
<l>"Ic en mach vechten selfs noch jaghen.</l>
<l>"Ic waen my myn ghesellen claghen</l>
<l>"Ende om my hebben rouwe groot;</l>
<l n="5655">"Cyron weent om myn doot.</l>
<l>"O wy! Patroclus, lieve gheselle,</l>
<l>"Du waens dat ic ben in die helle.</l>
<l>"Myn harnas ende myn sweert,</l>
<l>"Myn ghescutte ende myn peert,</l>
<l n="5660">"Die my Cyron langhe helt,</l>
<l>"Hebstu nu in dynre ghewelt.</l>
<l>"Ic hebbe spille ende rocken,</l>
<l>"Ende leer wolle ende vlas plucken.</l>
<l>"Des draghic in hertte scame.</l>
<l n="5665">"Nochtant myn ic een bequame,</l>
<l>"Ende moetet decken, al dat ic can,</l>
<l>"Teghen haer dat ic ben man.</l>
<l>"Dus moet ic dryven ende droeven,</l>
<l>"Mer die mynne salt my doen proeven."</l>
<l n="5670">                Dus was Achilles bedacht,</l>
<l>Ende recht in der doncker nacht,</l>
<l>Als sy alle scliepen houde,</l>
<l>Nam hy die scoen mit ghewoude</l>
<l>Ende deed er mede al syn ghevoech,</l>
<l n="5675">So waer sys weenden ofte loech.</l>
<l>Sy riep hulp mit luder kele,</l>
<l>Mer doe waende haer ghespele</l>
<l><pb n="1,167"/> Dat sy mitten hadden ghesonghen.</l>
<l>Dander maghede, die ontspronghen,</l>
<l n="5680">Songhen seer in hare sede;</l>
<l>Soe deed Achilles mede.</l>
<l>Een luttel troeste hy se eer.</l>
<l>Hy seid: "Ic ben myn noch meer,</l>
<l>"Dant Achilles, Peleus soen.</l>
<l n="5685">"Jupiter dat was diegoen</l>
<l>"Die mynen anderen vader wan.</l>
<l>"Oec ben ic die selve man</l>
<l>"Die in den berch van Peleon</l>
<l>"Leerde die oude Cyron.</l>
<l n="5690">"Ic en had dese cleder niet aenghedaen</l>
<l>"Ten waer u scoenheit, sonder waen.</l>
<l>"Ic en liet my niet eer ghescien</l>
<l>"Eer ic u wel had ghesien.</l>
<l>"Dat ic wyf hete, dats doer u.</l>
<l n="5695">"Waerom moegdy screyen nu?</l>
<l>"Myn moeder is noch bat ghebaren</l>
<l>"Dan myn vader veel te voren.</l>
<l>"Sy dy verveert van uwen vader?</l>
<l>"Dat lant, die stat algader,</l>
<l n="5700">"Sal al te scoert wesen, Gotweet,</l>
<l>"Eer men my van u versceet.</l>
<l>"Myn moeder en sal my niet dwinghen.</l>
<l>"Swycht alleen van desen dinghen."</l>
<l>                Die scoen vrouwe had syns wonder,</l>
<l n="5705">Al had syt gheweten bysonder.</l>
<l>Cume dorst sy die oghen opsclaen,</l>
<l>So vreselic was hy ghedaen.</l>
<l>Wat sal sy doen? Telt syt den vader,</l>
<l>So syn sy doot beide gader;</l>
<l n="5710">Daertoe had sy en te lief.</l>
<l>Sy heelden die saken als een dief.</l>
<l>Eenre joffrouwen seid syt alleen</l>
<l><pb n="1,168"/> Die die sake heelden ghemeen,</l>
<l>Want sys haer beide baden.</l>
<l n="5715">Dus wast verhalen dat sy daden.</l>
<l><milestone unit="fol" n="42r"/> Ende sy wert mit kinde swaer:</l>
<l>Hoert hier, het quam soe naer</l>
<l>Dat sy van den kinde ghenas,</l>
<l>Dat Pirrus gheheiten was.</l>
<l n="5720">                Ulixes ende Diomedes</l>
<l>Voeren doer die Ciclades,</l>
<l>By Falos ende by Olotos,</l>
<l>By Laminos ende by Saxos,</l>
<l>By Samos ende by Dolos;</l>
<l n="5725">Mer haer wille was te Cyros,</l>
<l>Daer men in eert Appolyne.</l>
<l>Sy baden, doer die eer syne,</l>
<l>Dat Calcas woert waert moste wesen.</l>
<l>Appollyn hoert saen na desen</l>
<l n="5730">Ende hy gaf hem goeden wynt.</l>
<l>Dus voeren sy henen soecken tkynt.</l>
<l>Dat was Thetis herde leet,</l>
<l>Want talre yerst dat sy weet,</l>
<l>Bid sy den Gaden dats hem verdincken</l>
<l n="5735">Ende laten Ulixes verdrincken.</l>
<l>                Die sonne begonde nedergaen.</l>
<l>Doe saghen sy die rochen staen</l>
<l>Van Cyros, ende mitter vaert</l>
<l>Voer Ulixes derwaert.</l>
<l n="5740">Sy quamen daer doch by der sonnen;</l>
<l>Op dat lant syn sy gheronnen.</l>
<l>Aldaer vonden sy Pallas beelde:</l>
<l>Daer aenbedent die twe heelden.</l>
<l>Haer gheselscap bleef by den scepe,</l>
<l n="5745">Op aventuer oft ymant begrepe,</l>
<l>Of men so veel vlots saghe daer,</l>
<l>Dat in die stat en word gheen vaer.</l>
<l><pb n="1,169"/> Dat was al Ulixes raet.</l>
<l>Opwert ter borch dat hy gaet,</l>
<l n="5750">Ende syn gheselle Dyomedes.</l>
<l>Die poertier hy maerckte des</l>
<l>Ende seid den coninck, dat daer aen tsant</l>
<l>Een scip waer van Grieckenlant.</l>
<l>Die twe quamen ter borchwert</l>
<l n="5755">Als twe leewen onvervaert.</l>
<l>Op een pelyn, dat myn noch meer,</l>
<l>Dat tusschen die borch lach op die see,</l>
<l>Sy twe spraken onderlinghe.</l>
<l>Tydeus soen sprac dese dinghe:</l>
<l n="5760">"Wie sullen wy dese dinc bewynden?</l>
<l>"Wes wilstu dy onderwynden?</l>
<l>"Dattu comes in dese stat</l>
<l>"Het is quaet raet, ic segghe u dat."</l>
<l>Ulixes loech om dese tale;</l>
<l n="5765">Hy seid: "Is hy in den saele,</l>
<l>"Ic sallen hiermede, twaren,</l>
<l>"Doen lyen ende te wighe varen.</l>
<l>"Alst tyt is, doet ons halen schiere</l>
<l>"Int scip enen scilt groot ende duere,</l>
<l n="5770">"Wel vergult, ende een spiet.</l>
<l>"Nochtant en is dat ghenoech niet.</l>
<l>"Doet Agutes medecomen</l>
<l>"Mit basunen: het sal ons vromen!"</l>
<l>                Dus spraken sy om haer bedarfte.</l>
<l n="5775">Mittien saghen sy aen die poerte</l>
<l>Den coninck; na des lants seede,</l>
<l>Om te hebben goeden vrede,</l>
<l>Droeghy sy een olyventac.</l>
<l>Elc gruetten den anderen. Mittien sprac</l>
<l n="5780">Ulixes ende seid: "Ic waen,</l>
<l>"Heer, dat u te verstaen</l>
<l>"Comen is van dien ghelope</l>
<l><pb n="1,170"/> "Tusschen Asyen ende Europen.</l>
<l>"Ic waen, ghy hebt ghehoert noemen</l>
<l n="5785">"Die heren die hem te hulpen comen,</l>
<l>"Des conincks kinder Phylixtimis.</l>
<l>"Her coninck, hoert noch myns:</l>
<l>"Dit is des ouden Tydeus soen,</l>
<l>"Die beter is veel dan dieghoen</l>
<l n="5790">"Dien wan, hiet Dyomedes;</l>
<l><milestone unit="fol" n="42v"/> "Ende ic ben Laartes soen, Ulixes.</l>
<l>"My waer leet, ghy en wist die maer.</l>
<l>"Hoer hoe wy quamen haer:</l>
<l>"- Ghy syt een ghelovich man,</l>
<l n="5795">"Het waer onrecht, ic en seid u dan, -</l>
<l>"Dats, omdat wy willen, twaeren,</l>
<l>"Weten waer die van Troyen vaeren,</l>
<l>"Wie hem hout is of onhout,</l>
<l>"By wies hulpe sy syn so stout."</l>
<l n="5800">Licodemes seid: "Die aventuer</l>
<l>"Moet u hout syn te dese uyr,</l>
<l>"Ende daertoe alle die Gade mede!</l>
<l>"Ghy sult mit my mit goeden vrede</l>
<l>"Herberghen nu te desen male.</l>
<l n="5805">"Gaet ende besiet borch ende sale."</l>
<l>                Mittien ghinc hy mit hem beiden.</l>
<l>Licodemes hiet sy ghereiden</l>
<l>Die tafelen setten mitter vaert.</l>
<l>Ulixes die ghinc hier ende derwaert,</l>
<l n="5810">Alsof hy besaghe die borghe</l>
<l>Algader. So was syn sorghe:</l>
<l>Om die grote stoutte macht,</l>
<l>Dat is algader dat hy jaght.</l>
<l>Dus ghinc hy haer ende daer,</l>
<l n="5815">Recht of hy een jagher waer,</l>
<l>Die mit synen honde quame</l>
<l>Daer hy die pade vernaeme</l>
<l><pb n="1,171"/> Van enen ever die hy sochte,</l>
<l>Ende hy die honde op hem brochte</l>
<l n="5820">Aldaer hy en sclapende vonden.</l>
<l>Dus voer Ulixes teenre stonden.</l>
<l>                In die camer quam die mare</l>
<l>Van den Griecken, dat sy daer</l>
<l>Mit scepe int lant waeren comen,</l>
<l n="5825">Ende die coninck had se ghenomen</l>
<l>Ter herberghe, ende had mit hem ghenoet.</l>
<l>Dander joffrouwen waeren bloet,</l>
<l>Sy worden also vermaert doe.</l>
<l>Mer Achilles wert soe vroe</l>
<l n="5830">Dat hyt cume ghedecken mochte.</l>
<l>Hem langhede seer in syn ghedochte</l>
<l>Te sien die heren ende die wapen.</l>
<l>Mittien hadden ghereet die knapen</l>
<l>Die tafelen, ende ghingen eten.</l>
<l n="5835">Licodemes was gheseten</l>
<l>Ende hiet halen die joffrouwen.</l>
<l>Daer mocht men een scare scouwen</l>
<l>Ghelyc oft gadynnen waeren.</l>
<l>Ulixes merckten, sonder sparen,</l>
<l n="5840">Welc mochte syn die nuwe maghet.</l>
<l>Mer dien nacht, die hem wanhaghet,</l>
<l>En liet hy hem bekennen niet.</l>
<l>Nochtant merckt hy ende siet</l>
<l>Waer dat hy so manlic gaet</l>
<l n="5845">Ende niet en hout maghede staet.</l>
<l>Synen gheselle heft hy en ghewyst.</l>
<l>Diadamia, die men wel pryst,</l>
<l>En had syt niet also belet</l>
<l>Ende syn cleder bet gheset,</l>
<l n="5850">Ende hem benomen syn ghelaet,</l>
<l>Dat hem herde manlicke staet,</l>
<l>Het waer hem allen apenbaer</l>
<l><pb n="1,172"/> Cont worden welc Achilles waer.</l>
<l>Men bracht spyse ende dranck te tyde;</l>
<l n="5855">Die coninck hiet se wesen blyde</l>
<l>Ende sprac: "Men mach u te bet gonnen,</l>
<l>"Dat ghy dus hoghen dinc hebt begonnen.</l>
<l>"Mocht ick ryden ende lopen,</l>
<l>"Als ic mocht doen becopen,</l>
<l n="5860">"Hier quamen in myns selfs lant</l>
<l>"Ende ic se scloech, vinc ende bant:</l>
<l>"Die ketene, waen ic, dat ghy saghet</l>
<l>"Ten kartelen, dat ghy laghet,</l>
<l><milestone unit="fol" n="43r"/> "Daer sy meed waeren ghebonden.</l>
<l n="5865">"Nu en heb ic gheen kint tien stonden</l>
<l>"U te lenen, of ic woude;</l>
<l>"Ghy siet oec myn selfs oude.</l>
<l>"Ende daertoe myn lieve kinder,</l>
<l>"Die ter tafelen sitten ghinder,</l>
<l n="5870">"Wanneer sullen sy moghen gheven</l>
<l>"Te mynre blytscap jonghe neven?"</l>
<l>Ulixes antwoerden te diere tyt</l>
<l>Ende seid: "Her coninck, ghy syt</l>
<l>"Bevaen in enen hoghen wille.</l>
<l n="5875">"Wat man soud nu ligghen stille,</l>
<l>"Hy en soud nu te sien poghen</l>
<l>"Coninghen, greven ende hertoghen?</l>
<l>"Want alle die tEuropen horen</l>
<l>"Hebben desen wych ghesworen.</l>
<l n="5880">"Het is al ydel, dorpe ende stede;</l>
<l>"Die bossche hebben wy gheroert mede;</l>
<l>"Die see is al bedeckt mit scepen.</l>
<l>"Die vadere syn in dien begrepen</l>
<l>"Dat sy die wapenen gaven den kinderen.</l>
<l n="5885">"Nummermeer en mocht men vinden</l>
<l>"Daer enich man in synen daghen</l>
<l>"Meer eren mocht beiaghen."</l>
<l><pb n="1,173"/>                 Achilles siet hy derwaert,</l>
<l>Ende alle die anderen voerwart,</l>
<l n="5890">Die oghen sclaen te dale.</l>
<l>Echt begonst hy dese tale:</l>
<l>"Wie so is van hoghen maghen</l>
<l>"Ende die wapen can draghen,</l>
<l>"Weer te perde of te voet,</l>
<l n="5895">"Sal hem ghescien eer ende goet.</l>
<l>"Hy moet syn ter sameninghe</l>
<l>"Daer syn al die hoghe coninghen.</l>
<l>"Cume willens die vrouwen ontberen,</l>
<l>"Sy en willen die van Troyen deren:</l>
<l n="5900">"Dies hem ontreckt, men sal en haten,</l>
<l>"Ende alle die Gade sullen hem verwaten!"</l>
<l>Achilles weer opghestaen,</l>
<l>En had Dyademia ghedaen,</l>
<l>Die opstont, ende danderen mede.</l>
<l n="5905">Nochtant stont langher ter stede</l>
<l>Ende merckten op Ulixes tale.</l>
<l>Alrelest rumden hy die sale.</l>
<l>Ulixes sweech enen cortten tyt;</l>
<l>Doe seid hy: "Coninck heer, ghy syt</l>
<l n="5910">"So out van daghen; hout u mit vreden</l>
<l>"U lant, u borch ende u stede.</l>
<l>"Brenct uwe dochteren te huwelicke;</l>
<l>"Sy syn so scoen sekerlicke</l>
<l>"Dat ickes hem herde wael gan."</l>
<l n="5915">- "Ja," antwoert die oude man,</l>
<l>"Ulixes, ofstu se saghes</l>
<l>"Bachus dienst doen eens daghes</l>
<l>"Of singhen voer Pallas outaer!</l>
<l>"Ic haep, ghy sult er blyven naer.</l>
<l n="5920">"Laet u die winc ende sult sien."</l>
<l>Ulixes danckes hem mittien,</l>
<l>Dat hy hem des daghes dede</l>
<l><pb n="1,174"/> Aldus grote haveschede</l>
<l>                Een hiet daer bedden in die sael;</l>
<l n="5925">Dat volc ghinc sclapen altemael.</l>
<l>Ulixes langhede, daer hy lach,</l>
<l>Herde seer om den dach,</l>
<l>Mer doch dat hy en luttel scliep.</l>
<l>Diomedes haeste hem ende liep,</l>
<l n="5930">Doent dach was ende bracht Agutes,</l>
<l>Alsoe als hem hiet Ulixes.</l>
<l>Mittien quamen daer herde saen</l>
<l>Die joffrouwen voertghegaen,</l>
<l>Om te dansen voer die gaste.</l>
<l n="5935">Gheselscap hebben sy vaste,</l>
<l>Diademia ende Achilles.</l>
<l>Sy dansten, gheloeft my des,</l>
<l><milestone unit="fol" n="43v"/> Ende toenden menighen keer</l>
<l>Die Ulixes nie en sach eer.</l>
<l n="5940">Diademia leiden die traethee</l>
<l>Voer Ulixes in die plaetse.</l>
<l>Daer was Achilles te kennen goet:</l>
<l>Hy en conde niet houden den voet</l>
<l>Noch oec der joffrouwen ganc;</l>
<l n="5945">Die cleder waeren hem te lanc.</l>
<l>Dus doet hy breken al dat speel.</l>
<l>Die Griecken die prysden veel,</l>
<l>Ende die joffrouwen altemael</l>
<l>Keerden weder in den sael.</l>
<l n="5950">Daer hadden Ulixes synen knechten</l>
<l>Ende tafel ghedaen rechten.</l>
<l>Op die tafel lach menighertiere</l>
<l>Scoen clenode ende diere.</l>
<l>Diodemes bat dat elke name</l>
<l n="5955">Clenoden, die hem best bequame:</l>
<l>Dat was van dansen haer miede.</l>
<l>Die coninck en wils hem niet verbieden.</l>
<l><pb n="1,175"/> O wy! dat hy soe simpel es!</l>
<l>En peinst hy niet dat Ulixes</l>
<l n="5960">Behendelicke wel can toghen</l>
<l>Tscoenste buten voer die oghen!</l>
<l>Somme joffrouwen namen calueren</l>
<l>Of rieme wel ghemaeckt ter cuere,</l>
<l>Som hoeftbande; dat was waer,</l>
<l n="5965">Die wapenen saghen sy ligghen daer:</l>
<l>Sy waenden dat wel algader,</l>
<l>Dat men se gheven soud den vader.</l>
<l>                Tierst dat Achilles sach</l>
<l>Den dueren scilt, die ginder lach,</l>
<l n="5970">Die scoenre en mocht wesen niet,</l>
<l>Ende daertoe den sconen spiet,</l>
<l>Wies hem thertte ende moet</l>
<l>So datter hem thertte toe stoet.</l>
<l>Hy vergat der moeder tael</l>
<l n="5975">Ende mynde altemael:</l>
<l>Om Troyen was al syn ghedochte.</l>
<l>Tierst dat hy quam by den scachte,</l>
<l>Scloech hem van den goude tlicht</l>
<l>Onder syn oghen recht.</l>
<l n="5980">Doe scaemden hy hem ende wert vervaert.</l>
<l>Ulixes ghinc te hemwaert</l>
<l>Ende sprac stille: "Twyvelstu?</l>
<l>"Wy kennen u herde wael nu,</l>
<l>"Cyron was dyn martoghe.</l>
<l n="5985">"Ic waens, den Griecken vernoyen moghe</l>
<l>"Dat sy dyns so langhe ontbeiden.</l>
<l>"Troyen ontsiet dyns nu mit tyden.</l>
<l>"Ghanc toe saen, al sonder merren;</l>
<l>"Du sals Parys noch verren</l>
<l n="5990">"Ende dynen ouden vader verblyden.</l>
<l>"Laet uwer moeder bloetheit lyden!"</l>
<l>Achilles scoerden af syn cleet</l>
<l><pb n="1,176"/> Ende Agutes blies ghereet.</l>
<l>Die maghede lieten haer clenoet vallen;</l>
<l n="5995">Ten vader riepen sy mit allen</l>
<l>Om ghenade: dats haer waen</l>
<l>Dat men se mit wyghe soud bestaen.</l>
<l>Achilles toghede syn cracht,</l>
<l>Den scilt nam hy ende den scacht;</l>
<l n="6000">Die waeren hem beide veel te cleen:</l>
<l>Hy was langher veel alleen</l>
<l>Dan Ulixes ende syn conpaen,</l>
<l>Daer men onder hem sach staen.</l>
<l>Altemael dat inghesinde</l>
<l n="6005">Verveerden van den stoutten kinde:</l>
<l>Alsulcke stappen began hy te gaen,</l>
<l>Als hy Hector soud bestaen.</l>
<l>Pelegia was nu verloren:</l>
<l>Also was hy ghenant te voren.</l>
<l n="6010"><milestone unit="fol" n="44r"/>                 Diademia misliet haer,</l>
<l>Omdat haer doen was apenbaer,</l>
<l>Ende tierst dat Achilles hoerde</l>
<l>Haer screyen ende haer seer woerde,</l>
<l>Heft hy hem swaerlicke bedacht.</l>
<l n="6015">Neder werp hy scilt ende scacht,</l>
<l>Ende keerden hem ten coninckwert,</l>
<l>Die van wonder was vervaert,</l>
<l>Wat dat comen soud daerna</l>
<l>Als dat deede Pelegia.</l>
<l n="6020">"Licodemes," seit hy, "lieve heer,</l>
<l>"Myn moeder was verveert seer,</l>
<l>"Ende heft my u in hoeden bevalen</l>
<l>"Ende dien Griecken ontstalen.</l>
<l>"Men sals u eer spreken wyde</l>
<l n="6025">"Dat ghy my sent weder te stryde.</l>
<l>"Mer eer hebdys beide gader</l>
<l>"Cyron ende Peleus myn vader;</l>
<l><pb n="1,177"/> "Ghy doet er my oec eer mede.</l>
<l>"Nu hoert een luttel myn bede,</l>
<l n="6030">"- Pynt om mynre vrouwen ende myn heer, -</l>
<l>"Ic begheer u tot enen sweer.</l>
<l>"Van uwen dochteren begheer ic een;</l>
<l>"Wildy se my gheven die ic meen?</l>
<l>"Dunc ic u niet wel gheboren?</l>
<l n="6035">"Wildy se my gheven, laet my horen;</l>
<l>"Oec geeft se my in myn hant.</l>
<l>"Ic wille dat u sy bekant</l>
<l>"Dat heymelicke Deidamie</l>
<l>"Heeft ghewest myn amie.</l>
<l n="6040">"Wie mochte dese armen onstaen,</l>
<l>"Die icker in had bevaen?</l>
<l>"Doet my becopen desen misdaet,</l>
<l>"Ic gheve u wapenen, hoe soet gaet</l>
<l>"Den Griecken, ende blyve hier.</l>
<l n="6045">"Waerom hanghen u alsoe die liere?</l>
<l>"Waerom is u thertte swaer?</l>
<l>"Siet hier u kint, ghy syt myn sweer,</l>
<l>"Ende oudervader van desen kinde:</l>
<l>"Sy droecht, die ic also langhe mynde.</l>
<l n="6050">"Dunct u dat icket onweerdich sy?"</l>
<l>Die Griecken daden hem hierby,</l>
<l>Als haeren weert ende haeren heer,</l>
<l>Dat hyt vergave doer syn eer.</l>
<l>Licodemes wert thertte sachter,</l>
<l n="6055">Al peinsden hy om synre dochter laster.</l>
<l>Nochtant en dorst hy niet al,</l>
<l>Ende omdat hem Thetis beval,</l>
<l>Beletten dat grote orloghe.</l>
<l>Oec docht hem die dochter hoghe</l>
<l n="6060">Aen Achilles syn bestaet.</l>
<l>Eenre joffrouwe hiet hy, dat se gaet</l>
<l>Ende Dyademie brachte voert.</l>
<l><pb n="1,178"/> Sy en wist of sy had verboert</l>
<l>Cleen of groot, lyf of lede.</l>
<l n="6065">Achilles maeckten den vrede.</l>
<l>Hy gaf hem aldaer te hande,</l>
<l>Na den seden van den lande,</l>
<l>Synre dochter tot synen lyve.</l>
<l>Ridder maeckten hy en ende oec vyve.</l>
<l n="6070">                Langhe tyt hielt mit liste</l>
<l>Thetis, dat Peleus niet en wiste</l>
<l>Waer sy Achilles had ghedaen.</l>
<l>Mer men seinde hem herde saen</l>
<l>Bode, dat Achilles waer vonden</l>
<l n="6075">Ende hy hem, in cortten stonden,</l>
<l>Scepe dede touwen gherede.</l>
<l>Licodemes oec die sede</l>
<l>Twe scepe seinden hem, twaeren,</l>
<l>Mer selven en mocht hy niet vaeren.</l>
<l n="6080"><milestone unit="fol" n="44v"/>                 Doe deed men daer die brulocht:</l>
<l>Den nacht laghen sy sonder vroch</l>
<l>Ellikerlyc in sanders arme,</l>
<l>Ende daer nummermeer, acharme!</l>
<l>Hy lach ende peinsden om den stryt,</l>
<l n="6085">Hoe lanc Troyen weer ende wyt,</l>
<l>Ende oec dacht hy om die scepe mede</l>
<l>Of sy besoeken mochten die stede.</l>
<l>Luttel langden hem na den dach,</l>
<l>Want hy in syns liefs arme lach.</l>
<l n="6090">Sy weenden uyttermaten seer.</l>
<l>"O wy!" sprac sy, "lieve heer,</l>
<l>"En salt my nummermeer ghescien</l>
<l>"Dat ic u anderwerf sal sien</l>
<l>"In desen selven armen sien rusten?</l>
<l n="6095">"Ende sal u myns nu nummer lusten?</l>
<l>"Ende, als ghy hebt verwonnen Troyen</l>
<l>"Ende wederkeert mit groter joyen,</l>
<l><pb n="1,179"/> "Sal u dan ghedencken niet</l>
<l>"Die sake die u is ghesciet?</l>
<l n="6100">"Wat sal ic bidden! Ic en hebbes geen stonde</l>
<l>"Dat ic ghenoech ghewenen conde.</l>
<l>"Hier heft versament nu ons beiden</l>
<l>"Enen nacht ende oec versceyden.</l>
<l>"Dit is een cortte brulocht!</l>
<l n="6105">"O wy! Al docht my wesen vrocht,</l>
<l>"Hoe suete was ons hemelichede!</l>
<l>"Ende moet ic uwes derven mede</l>
<l>"Nu als ghy my ghegeven syt?</l>
<l>"Wert Gade bevalen, al heb icks nyt,</l>
<l n="6110">"Ic en dert u, heer, niet ontraden;</l>
<l>"Peinst om uwer moeder daden.</l>
<l>"Vaert ghesont ende weet voerwaer,</l>
<l>"Om niet en had sy seker vaer.</l>
<l>"Got geft dat ic u noch moet scouwen!</l>
<l n="6115">"U sullen besien die Troysche vrouwen</l>
<l>"Ende aen u setten haer mynne.</l>
<l>"En doet er geen in uwen synne,</l>
<l>"Noch Helenen, daer ghy vaer na,</l>
<l>"Noch die scoen Polixina.</l>
<l n="6120">"Van my sullen u garsoen</l>
<l>"Rymen maken te haeren doen;</l>
<l>"Omdat ic tierst was u amie</l>
<l>"Sullen sy segghen van onser vrye.</l>
<l>"Waerom laty my niet mederyden,</l>
<l n="6125">"Wapenen draghen ende stryden?</l>
<l>"Leert my vechten, - ic leerden u spynnen -</l>
<l>"Ic sal u Troyen helpen wynnen!</l>
<l>"Peinst om u kint, na dien dat staet,</l>
<l>"Dat ghy my te troeste laet.</l>
<l n="6130">"Een bede bid ic u, ketyve,</l>
<l>"Laet vaeren die Troysche wyve</l>
<l>"Ende en wint engeen kinder</l>
<l><pb n="1,180"/> "Aen die katyvynne ghinder."</l>
<l>                Doen sy bat den heer Achilles,</l>
<l n="6135">Ontfermden hem seer des.</l>
<l>Hy troeste se ende swoer oec mede</l>
<l>Dat hy doen soud haer bede.</l>
<l>Oec weenden hy menighen traen.</l>
<l>Hy seid, als Troyen waer ontdaen,</l>
<l n="6140">Soud hy haer brenghen groot rychede</l>
<l>Ende ghevanghene lude mede.</l>
<l>Mer dat en deed hy niet en twint:</l>
<l>Dat woert voer henen als een wynt.</l>
<l>Dus claeghde se, daer sy by hem lach.</l>
<l n="6145">Die nacht verghinc ende het wert dach.</l>
<l>Achilles die stont op ghereet</l>
<l>Ende, tierst dat hy was ghecleet,</l>
<l>Ghereden sy ten scepewert.</l>
<l>Die wynt was wel aen haer vaert.</l>
<l n="6150">Die merckten, die hem had bekent,</l>
<l><milestone unit="fol" n="45r"/> Hy en dochtet hem wesen, en twint,</l>
<l>Joffrouwe, ghelyc als hy was eer;</l>
<l>Des wonderden hem veel te meer.</l>
<l>Ulixes gaf altehande</l>
<l n="6155">Synen Gaden offerande,</l>
<l>Dat sy behouden mosten den wynt,</l>
<l>Dien sy hem toe hadden ghesent.</l>
<l>Sy rumden alle sconincks hof.</l>
<l>Achilles die nam oerlof</l>
<l n="6160">Aen Deidamie ende den joffrouwen,</l>
<l>Die van hem sceyden mit rouwen,</l>
<l>Ende aen den coninck, synen sweer,</l>
<l>Dien daerna en sach nummermeer.</l>
<l>Hy custe Pircus, syn cleen kint,</l>
<l n="6165">Dat hem seer halp wreken synt.</l>
<l>Hy sprac: "Ic deed, al wast te groot</l>
<l>"Een deel, dat myn moeder gheboot.</l>
<l><pb n="1,181"/> "Doch ben ic ghesocht, twaren,</l>
<l>"Soeveel dat ic moet vaeren</l>
<l n="6170">"Ten orloghe te deser stont.</l>
<l>"Nu, blyft alle ghesont."</l>
<l>                Mittien is hy int scip gegaen;</l>
<l>Dat seyl was opghetaghen saen</l>
<l>Ende sy sceyden van den lande.</l>
<l n="6175">So verre dat men se cume bekande,</l>
<l>Deydamie, die coninghinne,</l>
<l>Stont hoghe baven ten tynnen;</l>
<l>In haer arme had sy syn kint.</l>
<l>Sy sach tscip vaeren onder den wynt</l>
<l n="6180">Langher veel dan yemant dede,</l>
<l>Die daer stonden ende merckten mede.</l>
<l>Niet en was Achilles sonder sorghe;</l>
<l>Hy sach langhe opten borghe,</l>
<l>Die hy mynde mit goeder trouwen.</l>
<l n="6185">Hy peinsden om die scone vrouwen</l>
<l>Die hy liet in droeven synne.</l>
<l>Doe vernuwede hem die mynne</l>
<l>Ende hem sanc een deel den moet.</l>
<l>Ulixes mercktet ende was vroet,</l>
<l n="6190">Ende ghinc hem dus mit woerden an:</l>
<l>"En bistu niet die selve man,</l>
<l>"Die Troyen sal doen groot vaer</l>
<l>"Ende daer al Griecken beyt naer?</l>
<l>"Dit grote orloghe was ons by:</l>
<l n="6195">"Des was u moeder versaecht om dy,</l>
<l>"Ende had u daer bevalen,</l>
<l>"Daer ghy vol na waerst verhalen.</l>
<l>"Wie sach so grote diefte nye?</l>
<l>"Al te lief so had se dy,</l>
<l n="6200">"Dat sy die cracht van dynen leden</l>
<l>"Bederven wilde in ledicheden.</l>
<l><pb n="1,182"/> "Het waer al te groot scade!</l>
<l>"Comen bistu daeruyt by rade.</l>
<l>"Nochtant en trecken wys ons niet aen,</l>
<l n="6205">"Dat ghys wille hebt te bestaen;</l>
<l>"Du weers wel comen sonder bede."</l>
<l>Achilles antwoerden ter stede:</l>
<l>"Het waer te tellen veel te lanc,</l>
<l>"Hoe my myn moeder daertoe dwanc.</l>
<l n="6210">"Ic salt beteren mitten brande</l>
<l>"Dat ic wyfscleder ye bekande.</l>
<l>"Mer nu telt ons daventuere,</l>
<l>"Diewyle dat wy hebben ter cuer</l>
<l>"Mit ons water ende wynt,</l>
<l n="6215">"Ende en lates niet en twint,</l>
<l>"Wanen dat yerst quam die nyt,</l>
<l>"Daeraf quam dus groten stryt,</l>
<l>"Als hier coemt nu te hant</l>
<l>"Tusschen Troyen ende dit lant."</l>
<l n="6220">                Ulixes sprac: "Wildyt bekynnen,</l>
<l><milestone unit="fol" n="45v"/> "Ic salt u van yerst beghynnen.</l>
<l>"Ecuba, Priamus wyf,</l>
<l>"Droech Paris, den katyf.</l>
<l>"Doe droemden haer dat hy den brant</l>
<l n="6225">"Waer, die storen soud dat lant.</l>
<l>"Sy seit den coninck haeren heer</l>
<l>"Ende hy gheboet haer op haer eer</l>
<l>"Dat kint verbernt soud wesen,</l>
<l>"Tierst dat sy deraf waer ghenesen.</l>
<l n="6230">"Mer, tierst dat sy deraf ghenas,</l>
<l>"Ontfermden der vrouwen das,</l>
<l>"Dat syt kynt ontlyven soude,</l>
<l>"Ende deed voeren in een woude,</l>
<l>"Tenen hirde, diet aldaer</l>
<l n="6235">"Voeden ende hilt menich jaer.</l>
<l>"Allexander hiet hyt doe.</l>
<l><pb n="1,183"/> "Nu sal ic segghen hoe</l>
<l>"Ende waerom dat ment hiet Parys.</l>
<l>"In dat wout had hy den prys</l>
<l n="6240">"Van alle die hirden ver te voren,</l>
<l>"Sodat sy hem tenen richter coren.</l>
<l>"Ende alleen mit synen rade</l>
<l>"Berichten hy al haer misdade.</l>
<l>"Allexander had enen stier,</l>
<l n="6245">"Die stout, sterck was ende fier.</l>
<l>"Die verwan in enen tyde</l>
<l>"Enen leewe in enen stryde.</l>
<l>"Des setten hem Allexander te loen</l>
<l>"Op syn hoeft een croen.</l>
<l n="6250">"Synt dat quam die leeuwe weder</l>
<l>"Ende velden den stier der neder;</l>
<l>"Doe brac hy hem die croen af,</l>
<l>"Den wilden leeuwe dat hy se gaf.</l>
<l>"Omdat die kondighe knecht</l>
<l n="6255">"In den woude deed dit recht,</l>
<l>"So had hys eer ende prys</l>
<l>"Ende waster om ghenant Parys.</l>
<l>"Sinder quamt oec aldus</l>
<l>"Dat dyn vader Peleus</l>
<l n="6260">"Dynre moeder Thetis nam.</l>
<l>"Te synre brulocht oec so quam</l>
<l>"Menich coninck, menich hertoghe,</l>
<l>"Menich man rycke ende hoghe,</l>
<l>"Die dese feeste aldus besochte,</l>
<l n="6265">"In des ouds Cyrons haghedochte.</l>
<l>"Daer was Juno ende Pallas</l>
<l>"Ende Venus, die scoen was.</l>
<l>"Discordia, een ander vrouwe,</l>
<l>"Die des had groten rouwe</l>
<l n="6270">"Dat sy daer niet en was ghebeden,</l>
<l>"- Mer, dat sy mit onvreden</l>
<l><pb n="1,184"/> "Tvolc doet leven tallen steden,</l>
<l>"Des was sy daer onghebeden, -</l>
<l>"Doe visierden sy hoe sy mochte</l>
<l n="6275">"Doen dat men ginder vochten.</l>
<l>"Enen appel maeckten sy van goude,</l>
<l>"Daerin screef sy dat sy soude</l>
<l>"Der scoenster syn teghendome.</l>
<l>"Juno sprac mit groten rome,</l>
<l n="6280">"Dat sy dalrescoenste waer;</l>
<l>"Pallas seid apenbaer</l>
<l>"Dat sy veel bat waer ghedaen;</l>
<l>"Venus seid al sonder waen:</l>
<l>""Desen appel sal wesen myn,</l>
<l n="6285">""Want hier niemant scoenre syn"".</l>
<l>"Sy keerden dit, al waeren sy erre,</l>
<l>"Opten groten Jupiter:</l>
<l>"Hy senden se tot Paris, den knecht,</l>
<l>"Ende seid: ""Hy is so ghereecht,</l>
<l n="6290">""Hy sal u wel terecht sceden"".</l>
<l>"Juno voer te hem mit beden</l>
<l>"In die grote woestenie</l>
<l>"Ende seid: ""Paris die scoenheit van my,</l>
<l><milestone unit="fol" n="46r"/> ""Ic sal dy gheven in dyn ghewout</l>
<l n="6295">""Dattu wilt, silver ende gout"".</l>
<l>"Pallas seid: ""Gheef se my,</l>
<l>""Ic sal dy maken seker vry</l>
<l>""Ende daertoe van synne vroet.</l>
<l>""Wat wildy dan meer goet""?</l>
<l n="6300">"Venus sprac: ""Wildy en my gheven,</l>
<l>""Die scoenste, die ic weet leven,</l>
<l>""Sal ic u gheven in u ghewout.</l>
<l>""Wat saldy silver of gout?</l>
<l>""Priamus die is dyn vader;</l>
<l n="6305">""Troyen is dyn allegader;</l>
<l>""Wat leghet dy aen grote seghe?</l>
<l><pb n="1,185"/> ""Verlaet die stryt alleweghe.</l>
<l>""Du biist, twaeren, vroet ghenoech"".</l>
<l>"Dit hoerde Parys ende loech.</l>
<l n="6310">"Den appel gaf hy Venus daer</l>
<l>"Ende seid dat sy die scoenste waer.</l>
<l>"Tierst dat hy was te have ontfaen,</l>
<l>"Deed hy Priamus verstaen</l>
<l>"Dat hem dat ghedroemt waer,</l>
<l n="6315">"Dat hy soud al apenbaer</l>
<l>"Hebben die scoenste, die ye man vant,</l>
<l>"Voer hy der om in Grieckenlant.</l>
<l>"Priamus gheloefden der saken</l>
<l>"Ende, in eer wederwrake,</l>
<l n="6320">"Seinden hy hem in Griecken, daer hy quam</l>
<l>"Ende die scone Helenen nam.</l>
<l>"Hieraf is comen den nyt,</l>
<l>"Hierom porren wy ten stryt,</l>
<l>"Dat hy ons neven huwelic brac,</l>
<l n="6325">"Daer hy hem qualic aen wrac.</l>
<l>"Athenor en wilde niet ghedoghen</l>
<l>"Van den moghenden ende van den hoghen</l>
<l>"Jupiter, dat hy hem nam</l>
<l>"Synre dochter Europam,</l>
<l n="6330">"Hy en sochte niet orloghen.</l>
<l>"Certes en wilde niet ghedoghen</l>
<l>"Dat Hercules ende Jason</l>
<l>"Ende oec u oem Thelamon</l>
<l>"Hem ontfoerden Medea,</l>
<l n="6335">"Hy en volgden hem niet ver na.</l>
<l>"Sullen wy ghedoghen dan</l>
<l>"Dat een hirde, een halfman,</l>
<l>"Die ons so naer is gheseten,</l>
<l>"Teghen ons sal hem vermeten</l>
<l n="6340">"Ende roven in ons lant?</l>
<l>"Of nu quame enich vyant</l>
<l><pb n="1,186"/> "Die Deidamia cracht dade,</l>
<l>"Ende sy op u riepen ghenade,</l>
<l>"Wat soutstu doen mittien man?"</l>
<l n="6345">                Ten sweerde hy begonst tasten dan,</l>
<l>In den ghebaer, sonder spreken,</l>
<l>Alsof hyt saen soude wreken;</l>
<l>Ende Ulixes sweech doe.</l>
<l>Diodemes sprac hem toe.</l>
<l n="6350">Hy seid: "Achilles, edel man,</l>
<l>"Of wys u bidden, suldy dan</l>
<l>"Ons te verstaen doen</l>
<l>"Hoe dat u ophilt Cyron,</l>
<l>"Ende hoe dat hy u leerde stryden?</l>
<l n="6355">"Segt ons nu dat bytyden.</l>
<l>"Wy en bidden anders niet te sien</l>
<l>"Gheloent van onser pien,</l>
<l>"En ist te tellen gheen verdriet</l>
<l>"Dat u in kintheit is ghesciet."</l>
<l n="6360">                Achilles seid: "Ic seg u dit</l>
<l>"Gherne, na dien dat ghyt nu bidt,</l>
<l>"Heer Diodemes. Nu merckt das,</l>
<l>"Tierst dat ic ghebaren was,</l>
<l>"Was ic ghevoert tot Cyroene.</l>
<l n="6365">"Totten wilden Centauroene,</l>
<l><milestone unit="fol" n="46v"/> "My en is ghegeven amme;</l>
<l>"Noyt en sagh ic vrouwenmanne,</l>
<l>"Noch men gaf my meelck, noch sap,</l>
<l>"Noch wyn, noch bier, noch ander pap,</l>
<l n="6370">"Dan mellic van wilden leeuwynnen,</l>
<l>"Van tygrim ofte van berynnen.</l>
<l>"Daerna gaf hy my eten dat merch,</l>
<l>"Dat en deed hy niet om eerch.</l>
<l>"Tierst dat ic begonde te gaen,</l>
<l n="6375">"Leerde hy my die volve vaen</l>
<l>"Ende wandelen in die foreesten.</l>
<l><pb n="1,187"/> "Daer leerde hy my vaen die beesten.</l>
<l>"Hy leerde my syn in dat wout</l>
<l>"Ende ghedueren in dat coudt,</l>
<l n="6380">"Sodat my al haert wert dat fel.</l>
<l>"Myn bedde maeckten hy: niet el</l>
<l>"Dan op enen groten steen</l>
<l>"Lach ic ende myn meister alleen.</l>
<l>"Ic was out cume XIJ jaer,</l>
<l n="6385">"Dat hy my den leuwen naer</l>
<l>"Volghen deed mit groten vliet</l>
<l>"Ende vechten teghen dat felle diet.</l>
<l>"Selve myn meister Cyroen,</l>
<l>"Doe hyt van oude mocht doen,</l>
<l n="6390">"Liep hy teghen my om seer</l>
<l>"Ende jaghede my in menighen keer;</l>
<l>"Ende, als hy dan was herde moede,</l>
<l>"Prysde hy my als die vroede.</l>
<l>"Op synen hals hy my dan droech</l>
<l n="6395">"Ende sanc my ende loech.</l>
<l>"Hy leerde my op den yse gaen,</l>
<l>"Lopen ende stille staen.</l>
<l>"Dit was myn kintsheit al.</l>
<l>"Ic en weet niet voert hoe ic sal</l>
<l n="6400">"Ghetellen hoe menighertiere</l>
<l>"Ende hoeveel ic scloech der diere</l>
<l>"Int gheberchte dat Ossa heet,</l>
<l>"Daer menich dier omgeet.</l>
<l>"Neen, hirten ende dammen</l>
<l n="6405">"Had ic se ghejaghet, hy souts hem scamen,</l>
<l>"Mer hy deed my eenre jaghen</l>
<l>"Ende den soeghen her vercken ontdraghen,</l>
<l>"Tygrim vaen ende lupaerde,</l>
<l>"Beren, linxen ende libaerde.</l>
<l n="6410">"Dan bleef hy syn haghedochte</l>
<l>"Ende ontbieden wat ic hem brochte,</l>
<l><pb n="1,188"/> "Ende sach of ic seer was bebloet.</l>
<l>"Niet eer en porde hy den voet,</l>
<l>"Eer hy wel had verstaen</l>
<l n="6415">"Dat ic pyne had ontfaen.</l>
<l>"Dan custen hy my aen mynen mont.</l>
<l>"Dit was syn doen talre stont.</l>
<l>"Oeck leerde hy my in mynre tyt</l>
<l>"Alrehande orloghe ende stryt.</l>
<l n="6420">"Hy leerde my hoe die Ponioene</l>
<l>"Int orloghe plaghen te doene;</l>
<l>"Hoe die Merscagetten scieten,</l>
<l>"Ende hoe seer Sarmaden vechten mit spieten,</l>
<l>"Ende hoe sy mit sekelen werpen,</l>
<l n="6425">"Die sy vreselicke scerpen;</l>
<l>"Hoe die Galoene mit armborsten</l>
<l>"Ende mit baghen scieten dorsten;</l>
<l>"Ende die manier ende mit wat vingheren</l>
<l>"Men best werp mit eenre sclingheren;</l>
<l n="6430">"Hoe men oec stryt mit swerden</l>
<l>"Ende hoe men oec joesteert mit perden.</l>
<l>"Ic en cant vertellen nu ter stede</l>
<l>"Wat hy my leerde ende deede.</l>
<l>"Hy leerden my climmen op ende neder</l>
<l n="6435">"Ende vlien ende volghen weder,</l>
<l>"Ende hoe men alrebest onthielde</l>
<l><milestone unit="fol" n="47r"/> "Grote worpen op die scilde.</l>
<l>"Oec ghedenct my van eenre rivieren,</l>
<l>"Hiet Sparaos:- dats haer maniere</l>
<l n="6440">"Dat sy wast recht als die see;</l>
<l>"Sulken tyt als wast die snee</l>
<l>"Of alst reghent yet veel,</l>
<l>"Dat gaet haer lopen uytten speel;</l>
<l>"Sy dryvet mit haer, groet ende cleen,</l>
<l n="6445">"Haerde, bome ende grote steen. -</l>
<l>"Daer my die stroem meest mocht scaden,</l>
<l><pb n="1,189"/> "Deed hy my daeraver waden;</l>
<l>"Als hy woude, so most ic staen,</l>
<l>"Storme, steen ende boem ontfaen;</l>
<l n="6450">"Cume soude mit syn vier voeten</l>
<l>"Myn meister dat moghen ontmoeten;</l>
<l>"Ic stont daer: noch stroem, noch steen</l>
<l>"En verdreven my niet, groot of cleen;</l>
<l>"Hy stont opt lant dan ende riep.</l>
<l n="6455">"Al wast my een deel te diep</l>
<l>"Of te cout daerinne te staen,</l>
<l>"Ic scaemde my daeruyt te gaen;</l>
<l>"Noch en ghinc icker uyt niet</l>
<l>"Eer dat hyt my selver riet,</l>
<l n="6460">"Ende hy my prysde ende custe.</l>
<l>"Dan en ploch hy al geen ruste</l>
<l>"Dan hy my deed aver een</l>
<l>"Veer werpen enen steen.</l>
<l>"Als wy comen waeren thuys,</l>
<l n="6465">"Of ic ende Patrocluys</l>
<l>"Leerden onderlinghe scermen;</l>
<l>"Niet eer en liet hy my gheermen,</l>
<l>"Eer hy hem ende al die mesnide</l>
<l>"Vernoyt hadde, dat yerst diede</l>
<l n="6470">"Dat wy om rusten saghen.</l>
<l>"Dan deed hy voer hem draghen</l>
<l>"Een harpe, ende jeesten singhen</l>
<l>"Van groter daet, van hoghen dinghen:</l>
<l>"Hoe dat Jupiter vervacht</l>
<l n="6475">"Die Gygantten by synre cracht;</l>
<l>"Hoe Meleagher van Calidoene,</l>
<l>"Die vromighe ridder ende coene,</l>
<l>"Dienen ever scloech ter doot,</l>
<l>"Daer hy eer bejaghede groot.</l>
<l n="6480">"So leerde hy my die crude kynnen,</l>
<l>"Die horen daden ende mynnen.</l>
<l><pb n="1,190"/> "Const hy paten laxative,</l>
<l>"Die nutte syn des menschen lyve,</l>
<l>"Ende die benemen tgrote bloet</l>
<l n="6485">"Ende die ten sclapen syn goet,</l>
<l>"Die die wonden heilen al.</l>
<l>"Hoe hem die mensche houden sal,</l>
<l>"Dit leerde hy my, ende daertoe echt</l>
<l>"Hoe dat men een volc berecht.</l>
<l n="6490">"Oec deed hy my tgherichte draghen</l>
<l>"Van synen wonderlicke maghen,</l>
<l>"Die vreselicke Centauroene.</l>
<l>"Dit leerde ic al aen Cyroene.</l>
<l>"Dus bracht ic myn leven te voren</l>
<l n="6495">"Synt dat ic yerst was gheboren,</l>
<l>"Ende des ghedenckt my altemael</l>
<l>"In sconincks Licodemes sael.</l>
<l>"Diodemes, wat dunckt u,</l>
<l>"En heb ic niet vergouden nu</l>
<l n="6500">"U pyne, die ghy om my daet,</l>
<l>"Ende gheseit dat ghy my baet?"</l>
<l>                - "Ja ghy, Achilles, seker wel."</l>
<l>                Dus voeren sy henen in dit speel,</l>
<l>So langhe dat sy Aulis saghen,</l>
<l n="6505">Daer die van Griecken doe laghen.</l>
<l>Stacius woert gaet hier uyt.</l>
<l>                Dat weet wel, dat groot gheluyt</l>
<l><milestone unit="fol" n="47v"/> Daer was, doe Achilles quam</l>
<l>Ende ment int heer vernam.</l>
<l n="6510">Van daer voren sy al ghemeen</l>
<l>Tot eenre stat, hiet Athene,</l>
<l>Omdat sy daer versamenen souden</l>
<l>Alle, die mit hem vaeren wouden.</l>
<l>Daerom seyt Benoyt, die wel gheraeckte,</l>
<l n="6515">Dat men daer Agomennon maeckte</l>
<l><pb n="1,191"/> Aver al theer ghementlicke.</l>
<l>Nochtant waeren daer also rycke</l>
<l>Die des nyt hadden voerwaer,</l>
<l>Als ghy horen sult hiernaer.</l>
<l n="6520">                Nu is dit doen yerst begonnen</l>
<l>Van den ghenen dies hem best gonnen.</l>
<l>Dander suecken sy tallen stede,</l>
<l>Ist mit cracht, ist mit bede,</l>
<l>Dat sy, sonder enich letten,</l>
<l n="6525">Hem bespreken ende besetten</l>
<l>Ghesceept, ghewapent ende ghespyst</l>
<l>Also, dat men laeft ende pryst.</l>
<l>Op enen dach, die sy hem noemen,</l>
<l>Alle ghementlicke comen</l>
<l n="6530">Tot Athenen, daer danderen laghen,</l>
<l>Beide mit vriende ende mit maghen.</l>
<l>Dan sout porren al dat heer,</l>
<l>Tierst dat die wynt mit hem weer.</l>
<l>Moghen sy te Troyen haer scepe legghen,</l>
<l n="6535">Men sal alt lant oec ontsegghen.</l>
<l>Daer woert te braken menich swert</l>
<l>Ende oec ghesteken menich pert;</l>
<l>Menich prinche ende menich ghenoot</l>
<l>Salder oec om bliven doot.</l>
<l n="6540">Ghenese so wies mach ghenesen;</l>
<l>Dit en mach niet anders wesen.</l>
<l>                Binnen desen selven veertiennachten</l>
<l>Dat men Helenen nam mit crachten,</l>
<l>Syn haer broeder ghevolcht achter</l>
<l n="6545">Om te wreken haren lachter.</l>
<l>Mer dat was ter quader wyle;</l>
<l>Sy en waeren cume een myle</l>
<l>Van haeren lande in die see,</l>
<l>Dat hem een stroem deed so wee.</l>
<l n="6550"><pb n="1,192"/> Drie daghe wayet onsachte,</l>
<l>Dat niemant haven rumen en mochte;</l>
<l>Soe wreet waeren dese iij daghe,</l>
<l>Geen scip en cond ghedoghen die waghen;</l>
<l>Dat men wel weet dat dese twee</l>
<l n="6555">Verdroncken bleven in die see.</l>
<l>Men en wiste hoe hem ghesciede,</l>
<l>Sonder dat die doelle lude</l>
<l>Daeraf maeckten ene saghe,</l>
<l>Die men hout by daghe.</l>
<l n="6560">Sy seiden dat sy nummermeer</l>
<l>Verderven mochten in die see,</l>
<l>Noch opten lande oec misvaeren.</l>
<l>Dus seiden sy dat sy Gade waeren,</l>
<l>Dus was der doelre lude waen.</l>
<l n="6565">Mer mit pynen heft men bestaen</l>
<l>Dat men se tot Troyen sochte</l>
<l>Ende men se vinden daer niet en mochte.</l>
<l>Scip noch man en wert vonden</l>
<l>Aen enich lant daer ment eyschen conde.</l>
<l n="6570">- Dus hadden se luttel onghelux.</l>
<l>Castor ende syn broeder Pollux,</l>
<l>Dese syn tierste bleven doot,</l>
<l>Om hare suster scoenheit groot.</l>
<l>Noch sal der menich man om sterven,</l>
<l n="6575">Eer men Troyen sal verderven.</l>
<l>                Also als ons Benoyt bescryft,</l>
<l>Die seit dat by hem niet en blyft,</l>
<l><milestone unit="fol" n="48r"/> Hy en scryvet dat screef Dares;</l>
<l>So onderwynt hem Jacop des,</l>
<l n="6580">Dat hy u wille doen verstaen</l>
<l>Hoe die heren waeren ghedaen,</l>
<l>Die dat Troyen wouden wynnen,</l>
<l>Ende die besaten waeren bynnen.</l>
<l><pb n="1,193"/> Want, wanneer so dat der was vrede,</l>
<l n="6585">Soe ghinc Dares uytter stede</l>
<l>In loyghren ende in pauweloene,</l>
<l>Ende besach die ghene coene,</l>
<l>Haer lengde ende haer ghedaen,</l>
<l>Ende setten synen syn daeraen,</l>
<l n="6590">Ende deed daerom grote pyne</l>
<l>Om te maken distorie syne.</l>
<l>                Castor ende Pollux beide,</l>
<l>Die in die see bleven ghereede,</l>
<l>Die waeren, - so doet men ons verstaen, -</l>
<l n="6595">Van eenre groten, van eenre ghedaen;</l>
<l>Dat haer hadden sy lanc ende blont</l>
<l>Ten scouderen sclaen talre stont;</l>
<l>Grote oghen hadden sy sonder waen</l>
<l>Ende sierlicke was syn ghedaen,</l>
<l n="6600">Als ons die jeeste doet verstaen.</l>
<l>                Haer suster, die scoen Helene,</l>
<l>Was alre bloemen scoenheit alleen:</l>
<l>Noyt en was in eertrycke</l>
<l>Wyf ghesien haers ghelycke;</l>
<l n="6605">Van alre scoenheit is sy fontein.</l>
<l>Recht als is die verwe van greyn</l>
<l>Baven anderen verwe scoen blosen,</l>
<l>Ghelyckerwys als die rosen</l>
<l>Baven anderen bloemen die scoenste es,</l>
<l n="6610">- Also als ons bescryft Dares -</l>
<l>So was sy baven anderen vrouwen</l>
<l>Die scoenste, des moegdy ghetrouwe.</l>
<l>Oec hoer ic segghen ende spreken</l>
<l>Dat haer broeders haer gheleken.</l>
<l n="6615">Tusschen den wynbrayen recht,</l>
<l>Die cleen waeren ende sclecht,</l>
<l>Had sy een teyken sunderlinghe,</l>
<l><pb n="1,194"/> Dat stont haer baven alle dinghen;</l>
<l>Ghescapen bat dan yemant el</l>
<l n="6620">Was sy ende ghecleet oec wel.</l>
<l>Ic en cant ghetellen in gheenre manieren,</l>
<l>Hoe simpel sy was, hoe goedertieren.</l>
<l>                Aghomennon was heer alleen</l>
<l>Van den Griecken al ghemeen:</l>
<l n="6625">Hy was wel gheleert, te maten groot,</l>
<l>- Syn wapenen waeren roet -</l>
<l>Van hertten moedich seer;</l>
<l>Niemant en mocht pynen meer.</l>
<l>Syn haer, syn huyt, myn noch mee,</l>
<l n="6630">Was wit als die snee;</l>
<l>Gheluckich was hy ende vroet,</l>
<l>Ter tafelen was hy wys ende goet;</l>
<l>Edel ende crachtich van seden</l>
<l>Ende ghepancht oec van leden.</l>
<l n="6635">Menelaus en was geen groot man;</l>
<l>Vromich, stout was hy nochtan,</l>
<l>Van lichaem ghescapen wel</l>
<l>Ende myntlicker dan yemant el.</l>
<l>                Achilles was scoen ende wel ghedaen;</l>
<l n="6640">Noyt, na dien dat wy verstaen,</l>
<l>En was beter ridder engheen;</l>
<l>Fier ende stout hy onder oghen scheen.</l>
<l>Syn haer was kersp ende gheel;</l>
<l>Hy en plach niet te peinsen veel;</l>
<l n="6645">Blyde int aenschyn, dat wel steet,</l>
<l>Ende teghen synen viant wreet;</l>
<l>Milde was hy ende van groter tere,</l>
<l>Ende seer ghemynt van allen here.</l>
<l><milestone unit="fol" n="48v"/> Van wapenen had hy groten lof,</l>
<l n="6650">Men vantter syn ghelycke niet of,</l>
<l>Sonder een ende niemant el,</l>
<l>Dien sal ic hierna noemen wel;</l>
<l><pb n="1,195"/> Stout vant men alleweghe</l>
<l>Ende seer begheerden hy den seghe.</l>
<l n="6655">                Patroclus was scoen uyttermaten</l>
<l>Ende cond hem herde wel ghelaten;</l>
<l>Ghescapen wel, lanck ende groot,</l>
<l>Die sachste onder die ghenoot.</l>
<l>Die oghen had hy grawe ende claer</l>
<l n="6660">Ende scoen, dat was waer.</l>
<l>Een man wast van grote gyfte,</l>
<l>Mer hy scaemde hem te lichte.</l>
<l>                Ayax Thelamonus die was breet,</l>
<l>Wit ende roet, dat hem wel steet.</l>
<l n="6665">Aver syn scouderen was hy wyt,</l>
<l>Wel ghecleet in alre tyt,</l>
<l>Vromich ridder ende goet,</l>
<l>Starc, stout ende haest ghemoet;</l>
<l>Licht sprac hy avertaele,</l>
<l n="6670">Gherne sat hy tallen maele.</l>
<l>                Thelamon - Theuser was syn broeder,</l>
<l>Esiona was hare beider moeder, -</l>
<l>Hy was een van groter doghet</l>
<l>Ende groot joesteere in synre joghet.</l>
<l n="6675">Die stemme had hy groet ende claer;</l>
<l>Goet sanghemaker was hy, dats waer:</l>
<l>In synre joghet maecten hy sanghe.</l>
<l>Van synre doghet sal men tellen langhe.</l>
<l>Kersp ende brun had hy dat hoeft.</l>
<l n="6680">Simpel was hy, des gheloeft;</l>
<l>Mer teghen syn viant talre tyt</l>
<l>Droech hy haet ende nyt:</l>
<l>Wast dat hy en in wighen bereet,</l>
<l>Dien en hielt hy gheen trouwe, Gotweet.</l>
<l n="6685">Ten was gheen ridder ghelyc desen,</l>
<l>Die myn ghepryst woud wesen.</l>
<l>                Baven hem allen, seit Dares,</l>
<l><pb n="1,196"/> Was die scoenste Ulixes.</l>
<l>Hy en was noch groot noch cleen,</l>
<l n="6690">Veel syns had hy alleen.</l>
<l>Hy was een avergoet taelman;</l>
<l>Mer, onder X dusent ridderen dan,</l>
<l>En was gheen soe groten verrader,</l>
<l>Noch diet bet decken cond algader.</l>
<l n="6695">Hy wast die veel spotten wilde,</l>
<l>Mer hy was uyttermaten milde.</l>
<l>                Diodemes, na dat ic weet,</l>
<l>Was een groet man ende een breet.</l>
<l>In die oghen gheleec hy wel</l>
<l n="6700">Alsof hy had ghewesen fel.</l>
<l>Stout ende coen tallen male</l>
<l>Ende pynlic was hy van taele;</l>
<l>Vals was hy, die grote heer.</l>
<l>Syn scilt was ontsien so seer,</l>
<l n="6705">Dat cume ymant van der syde</l>
<l>Was, die hem comen dorst mit stryde.</l>
<l>Fel was hy in syn ghelaet,</l>
<l>Te dienen was hy herde quaet;</l>
<l>Mer mynne bracht dat hertte syn</l>
<l n="6710">Dicke in arbeit ende in pyn.</l>
<l>                Nestor was groet ende lanc,</l>
<l>Wat wonder wast, al was hy stranc?</l>
<l>Ic en weet waer men nu vonde</l>
<l>Die bat een taele spreken conde.</l>
<l n="6715">Schier had hy goeden raet gegheven</l>
<l>Synen nichten ende synen neven.</l>
<l>Had hys te baven groot of cleen,</l>
<l>Soe en hielt hy trouwe engheen.</l>
<l>Van hude, van haer was hy wit.</l>
<l n="6720">Dares die bescryft ons dit.</l>
<l><milestone unit="fol" n="49r"/>                 Protheselaus was een man</l>
<l>Daer sulcke loesheit niet lach an,</l>
<l><pb n="1,197"/> Want hy was dapper ende snel,</l>
<l>Scoen ende vromich alsoe wel.</l>
<l n="6725">                Neptholomus was lanc ende groot,</l>
<l>Den buyc so groot dat hem verdroet.</l>
<l>Stout was hy ende ghenedich,</l>
<l>Van menighen saken behendich.</l>
<l>In doghen scheen hy goedertieren.</l>
<l n="6730">Gheen cleet had hy so diere,</l>
<l>Had een levende man ghebeden</l>
<l>Hy en hadt hem gegeven der ter stede.</l>
<l>Syn oghen waeren groet ende blout,</l>
<l>Syn haer brun ende niet te rout;</l>
<l n="6735">Wynbrayen roet in die ghebare</l>
<l>Of sy hem gheswollen waeren.</l>
<l>Veel verstont hy van der wet,</l>
<l>Dies eerden hy die clercken bet.</l>
<l>                Pallamides die was groet,</l>
<l n="6740">- Dat seyt ons dat buych al bloet. -</l>
<l>Lanck ende smal, ghemaeckt wael,</l>
<l>Suete ende sachte ende nyet fel,</l>
<l>Schoen, bloent, stout ende recht,</l>
<l>Witte hande ende vynger sclecht.</l>
<l n="6745">                Pelidarius was soe vet,</l>
<l>Dat hem seer heeft ghelet.</l>
<l>Hy was edel ende wel ghebaren,</l>
<l>Blitschap en had hy nyet vercaren.</l>
<l>Men soud soeken langhe stonde,</l>
<l n="6750">Eer men soe avermodighen vonde,</l>
<l>Vromich was hy in den stryt,</l>
<l>Mer drovich was hy talre tyt.</l>
<l>                Een rycke coninck was Machaon,</l>
<l>Nochtan nyet haefs in synen doen.</l>
<l n="6755">Ront was hem dat lyf te male,</l>
<l>Voer syn voerhoeft was hy kale.</l>
<l>Dreyghens plach hy te mytspele,</l>
<l><pb n="1,198"/> Van synre felheyt seyd men vele.</l>
<l>Noch lanc, noch cort was hy wanschapen,</l>
<l n="6760">Herde node wilde hy slapen.</l>
<l>                Pelidoen was hy sekerliken</l>
<l>Een coninck moghende ende rike.</l>
<l>Die oghen had hy grawe ende groot.</l>
<l>Der bester een onder die ghenoot.</l>
<l n="6765">                Hierna doe ic u bekynnen</l>
<l>Hoe sy ghedaen waeren van bynnen.</l>
<l>                Brisyda, - wat helpt missaeckt, -</l>
<l>Was te maten lanc ghemaeckt,</l>
<l>Wit van lyve ende blont van haer,</l>
<l n="6770">Scoen, havechs in syn ghebaer.</l>
<l>Mer die wynbrayen ende niet el</l>
<l>Stonden haer niet herde wel;</l>
<l>Die oghen stonden haer waele;</l>
<l>Seer wael const sy haer taele.</l>
<l n="6775">Sy was haefs ende ghemaette</l>
<l>Ende van simpelen ghelaete.</l>
<l>Sy was ghemynt, oec droech sy myn,</l>
<l>Mer wandel was sy van syn.</l>
<l>Crachtich was sy uyttermaten,</l>
<l n="6780">Gherne gaf sy caritaten.</l>
<l>                Omdat Brisedea was van der stat,</l>
<l>Heb ic se tusschen tween ghesat,</l>
<l>Al was sy buten mitten vader.</l>
<l>Nu hoert van dien van Troyen algader.</l>
<l n="6785">                Prianus was lanc ende scoen,</l>
<l>Die te Troyen droech die croen.</l>
<l>Nese, mont ende al danschyn</l>
<l>En mocht niet verbetert syn.</l>
<l>Een man was hy van stilre tale,</l>
<l n="6790">Soet ende haves: dat stont hem wale.</l>
<l><pb n="1,199"/> Men hoerden hem niet om pyne claghen,</l>
<l>Nie en wilde hy langhe verdraghen.</l>
<l>Des was hy goet in alle ghevecht.</l>
<l>In tale was hy seer gherecht.</l>
<l n="6795">Favelen ende hystorien langhe,</l>
<l><milestone unit="fol" n="49v"/> Instrumenten van suete sanghen,</l>
<l>Wilde hy horen, die grote heer.</l>
<l>Ridderen deed hy groet eer;</l>
<l>Noyt en dorst coninck synen luden</l>
<l n="6800">Gheven also grote muede.</l>
<l>                Hector, wien des mach vernoyen,</l>
<l>Was die scoenste van al Troyen,</l>
<l>Ja en oec van der welt al,</l>
<l>Van al dat is ende wesen sal,</l>
<l n="6805">Ende van allen die nu oec leven.</l>
<l>Natuer had hem ghegeven</l>
<l>Al dat sy der werlt gonste;</l>
<l>Aen hem leid sy haer conste.</l>
<l>Scoenre mocht sy en hebben ghemaect,</l>
<l n="6810">Mer niet veel bet gheraect.</l>
<l>Wast dat hem yet missat,</l>
<l>Syn grote doghet deckten dat.</l>
<l>Weet dat Paris van vromicheden</l>
<l>Belet dat woert van lelicheden.</l>
<l n="6815">Hoert hier van Hector die somme:</l>
<l>Al socht men alle die werlt omme,</l>
<l>Hy en mocht niet verbetert syn.</l>
<l>Mer hy lispede een luttelkyn;</l>
<l>Een luttel was hy oec schele,</l>
<l n="6820">Dat en missat hem oec niet veele,</l>
<l>Want mens cume wert ghewaer.</l>
<l>Blont ende kersp was hem syn haer,</l>
<l>Syn scouderen breet; wel ghemaect</l>
<l>Was hy. tBoec, dat nie en missaect,</l>
<l n="6825">Telt dat Got nie liet ghewerden</l>
<l><pb n="1,200"/> Man, die voer hem cond geheerden.</l>
<l>Want, synt dat hem te doen was,</l>
<l>En woud hy niet, syt seker das,</l>
<l>Begheven wapen ende stryt,</l>
<l n="6830">Noch rusten in gheenre tyt.</l>
<l>Ist dat men miltheit laven sal:</l>
<l>Al waer syn die werlt al,</l>
<l>Hy had se goeden luden gegheven,</l>
<l>Dat hem en twint niet wer bleven,</l>
<l n="6835">Ors noch gheen teldende pert,</l>
<l>Noch cleet dat noyt so duer wert;</l>
<l>Synt dat hy sulck van lyve was</l>
<l>Ende van hertten, syt seker das,</l>
<l>Mit gheven wan hy elliken man,</l>
<l n="6840">Synt hy en mit wapen niet en verwan;</l>
<l>Want miltheit ende vromichede</l>
<l>Rusten beid in eenre stede.</l>
<l>Syn miltheit was van sulcken doen</l>
<l>Dat dat die Troyen ende Gryffoen</l>
<l n="6845">Jeghen hem alle gheven node:</l>
<l>Noyt en at milder man van brode.</l>
<l>Van synne, van reynre natueren,</l>
<l>Was hy baven alle creatueren,</l>
<l>Want noyt en woud hy segghen quaet,</l>
<l n="6850">Doer noet noch doer enich averdaet,</l>
<l>Noch doer onrecht dat men hem deede.</l>
<l>Nummer en wort man van synen sede.</l>
<l>Brun was syn huyt ende syn oghen.</l>
<l>En wist u vroeder man waer toghen:</l>
<l n="6855">Thert was hem so goedertieren</l>
<l>Dat hy altoes, in gheenre manieren,</l>
<l>Ghespraken had avertael.</l>
<l>Noyt en was man, dat weet ic wael,</l>
<l>Die hem van wapen ghelycken mochte.</l>
<l n="6860">In stryde daer men man besochte</l>
<l><pb n="1,201"/> En was nie ridder noch heer,</l>
<l>Die meer mynde prys ende eer.</l>
<l>Noyt en was man in gheenre stat,</l>
<l>Ghepryst noch ghemynt bat,</l>
<l n="6865">Dan hy was te Troyen bynnen,</l>
<l>Van al den ghenen die hem kennen.</l>
<l>Sacht ende suet vas hy van synne</l>
<l>Ende niet dorper teghen die mynne.</l>
<l><milestone unit="fol" n="50r"/>                 Van diere manieren was Helenus</l>
<l n="6870">Ende syn broeder Deiphebus,</l>
<l>Also was Troylus, Gotweet:</l>
<l>Tusschen hem en was gheen ghesceet</l>
<l>Van vrome, van lyve, sonder van daghen</l>
<l>Ende van synnen, hoer ic ghewaghen.</l>
<l n="6875">Veel ghelyc was haer maniere,</l>
<l>Mer haer syn was menighertiere.</l>
<l>Deiphebus was starck ende stout ghemoet</l>
<l>Ende Helenus herde vroet:</l>
<l>Die beste waersegher die men kende,</l>
<l n="6880">Van menighen saken wist hy een einde.</l>
<l>                Aen Troylus was scoenheit groot,</l>
<l>Oghen blyde, wanghen roet,</l>
<l>Taenschyn ontdaen, tfoerhoeft breet,</l>
<l>Dat elcken ridder wel steet;</l>
<l n="6885">Kersp ende blont was hem dat haer</l>
<l>Ende by natueren herde claer;</l>
<l>Oghen claer als die dach,</l>
<l>Ic waen nie man scoenre en sach.</l>
<l>Also langhe als hem was sacht die moet,</l>
<l n="6890">Was hy aen te sien goet,</l>
<l>Dats een cume oec wert sat.</l>
<l>Mer aver waer seg ic u dat,</l>
<l>Sach hy synen vyant aen,</l>
<l>So was hy van een ander ghedaen:</l>
<l n="6895">Ten wapen maecten die natuere</l>
<l><pb n="1,202"/> Groot, lanc, starck ter cuere.</l>
<l>Witte tande, die mont roet,</l>
<l>Te maten cleen, te maten groet.</l>
<l>Lanc was syn hals ende syn kynne</l>
<l n="6900">Was ront, ende een dal daerinne.</l>
<l>Aver die scouderen was hy breet,</l>
<l>Een dalende dat wessteet.</l>
<l>Bat ghescapen en was niemant el,</l>
<l>Hand en arm ghemaeckt wel.</l>
<l n="6905">Volmaeckt was hy altemael,</l>
<l>Syn cleder stonden hem wael.</l>
<l>Wyt was hy beneden den riemen;</l>
<l>Scoenre ridder en sach niemen.</l>
<l>Recht waeren syn been, hol syn voet.</l>
<l n="6910">Van wandelinghe was hy soet.</l>
<l>Die cracht had hy oec groet ghenoech</l>
<l>Teghen elcken man die wapen droech.</l>
<l>Het stont hem wel dat hy was groot,</l>
<l>Oeck had hys dicwil noot.</l>
<l n="6915">Ic waen men noyt man en vant</l>
<l>Soe vroem in enich lant,</l>
<l>Noch die hem so gherne meiden,</l>
<l>Noch noder luden onwille seide,</l>
<l>Ende die gherne in alrewys</l>
<l n="6920">Om eer werf ende om prys.</l>
<l>Hy en was hoverdich noch fel,</l>
<l>Mer myntlic ende soet also wel.</l>
<l>Men mynden hem ende hy droech mynne,</l>
<l>Des doechde hy pyne in synen synne.</l>
<l n="6925">Jonc was hy ende gherne mit joyen</l>
<l>Ende die scoenste van alle Troyen,</l>
<l>Ende die beste, sonder syn broeder</l>
<l>Hector, die stoutter was ende vroeder</l>
<l>Ende ten wapen die beste was.</l>
<l n="6930">Dares maeckt ons seker das,</l>
<l><pb n="1,203"/> Dat hy van ridderscap was die bloeme,</l>
<l>Daernae dese anderen die ic noeme.</l>
<l>Hy was syn broeder van vromicheden</l>
<l>Ende van allen goeden seden.</l>
<l n="6935">                Parys die was alsoe scoen,</l>
<l>Dat men onder des hemels troen</l>
<l>Ghenen scoenre man en vant,</l>
<l>Dan hy een deel int vrun, want</l>
<l>Dat haer crulden hem menichfout</l>
<l n="6940"><milestone unit="fol" n="50v"/> Ende luchten ghelyc den goude.</l>
<l>Haefs was hy ende milde,</l>
<l>Ende een deel gherne hebben wilde</l>
<l>Coninckrycke ende heerscappie.</l>
<l>Blyde had hy die oghen als syn amie.</l>
<l n="6945">Scuct was hy herde goet</l>
<l>Ende van bussen seer vroet,</l>
<l>Stout, vromich ende onvervaert</l>
<l>Ende ten wapen onvervaert.</l>
<l>Goet ridder was hy ende vermoghen</l>
<l n="6950">Ende constich aen die boghen.</l>
<l>                Stout ende vroem was Eneas,</l>
<l>Noch groot, noch cleen, als ic las.</l>
<l>Hy const wel dinghen ende talen</l>
<l>Ende syn recht scoen verhalen.</l>
<l n="6955">Daertoe was hy herde goet,</l>
<l>In allen rade was hy vroet.</l>
<l>Aen hem lach grote wysheit,</l>
<l>Doecht, cracht ende ghenendicheit.</l>
<l>Grauwe had hy die oghen ende vro,</l>
<l n="6960">Roet was syn baert ende thaer also.</l>
<l>Vroem was hy in al ghemoet</l>
<l>Ende gherne stont hy om goet.</l>
<l>                Athenor was lanc ende smal,</l>
<l>Van talen volmaeckt al.</l>
<l n="6965">Wys was hy in menighen saken,</l>
<l><pb n="1,204"/> Hy conde menigerhande sprake.</l>
<l>Oec was hy een ghesprakich man,</l>
<l>Heymelic den coninck Pryan.</l>
<l>Mit synen ghesellen spotten hy,</l>
<l n="6970">Welc tyt soe hy wyste twy.</l>
<l>                Polidames was syn soen.</l>
<l>In den boecke staet ducke diegoen,</l>
<l>Want hy was scoen ende seer ghepryst</l>
<l>Ende ducke mitten vingheren ghewyst.</l>
<l n="6975">Int brun was syn verwe ghekeert,</l>
<l>Van haefshede was hy wel gheleert.</l>
<l>Lanc was hy, starck ende stout,</l>
<l>Goet in stryde menichfout.</l>
<l>Hy was een die beste ten scilde,</l>
<l n="6980">Suet, haefs ende milde.</l>
<l>Hy en was niet fel, mer cort ghemoet,</l>
<l>Ten wapen uyttermaten goet.</l>
<l>                Lanc ende groot was coninck Mennoen,</l>
<l>Ghelatich seer in synen doen.</l>
<l n="6985">Aver die scouderen groet ende breet,</l>
<l>Dat vromen ridderen wel steet.</l>
<l>Groot had hy die arm ende die been,</l>
<l>Kersp blont haer, als wel scheen.</l>
<l>Brun was hem syn aenschyn,</l>
<l n="6990">Oghen claer, edel ende fyn.</l>
<l>Swyghende ende wel gheraect</l>
<l>Ende ten wapenen wel ghemaect,</l>
<l>Hy en ontsach gheen dinck,</l>
<l>Want hem ducke wel verghinck.</l>
<l n="6995">Mit synen lyve deed hy wonder,</l>
<l>Mit wapenen deed hy menighen tonder.</l>
<l>Van synre doghet, dats groet eer,</l>
<l>Sal men spreken ommermeer.</l>
<l>                Ecuba en blyft niet achter;</l>
<l n="7000">Liet ickt, het waer my oec lachter,</l>
<l><pb n="1,205"/> Want sy die coninghinne was.</l>
<l>Haer was vader coninck Dynas.</l>
<l>Scoen was sy ende groet van lede,</l>
<l>Van mans ghedaen ende van mans sede.</l>
<l n="7005">Sy en was niet ghehart als een vrouwe</l>
<l>Noch ghesynt, moegdy ghetrouwe.</l>
<l>Een rechte vrou wast ende goedertieren</l>
<l>Ende een groet elmoseniere.</l>
<l>                Andromata was lanc ende smal</l>
<l n="7010">Ende wit van lyve averal.</l>
<l>Haer oghen graeu, haer hals ront,</l>
<l>Ghemaeckt simpel talre stont.</l>
<l><milestone unit="fol" n="51r"/> Lanc den hals, dat haer stont wael,</l>
<l>Schoen was haer aensicht altemael.</l>
<l n="7015">Aen haer lyf, dat boec seit dat,</l>
<l>En had se niet dat haer missat;</l>
<l>Lichte voer noch dul ghelaet</l>
<l>En was in haer, noch gheen quaet.</l>
<l>                Van sulcker gheselscap was Cassandre.</l>
<l n="7020">Men vant bet ghemaeckt geen andre.</l>
<l>Haer aenschyn breet ende apenbaer.</l>
<l>Ten so was vroeder verre noch naer</l>
<l>Van hertten, ende van waersaghen</l>
<l>Wist sy meest in haren daghen.</l>
<l n="7025">Van enen dinghe dat ghescien soude,</l>
<l>Seid sy die waerheit als sy woude.</l>
<l>Oghen graewe ende herden claer,</l>
<l>Onghelyc anderen weet voerwaer.</l>
<l>Haer ghepeyns ende haer ghelaet</l>
<l n="7030">Was anders dant anderen megheden staet.</l>
<l>                Men en mocht niet al in een jaer</l>
<l>Te vollen scryven, dat is waer,</l>
<l>Hoe scoen dat was Polixina,</l>
<l>Noch ic, noch ander man hierna.</l>
<l n="7035">Lanc, recht, wit ende smal,</l>
<l><pb n="1,206"/> Om die middelt wanscepen al;</l>
<l>Lanc haer, blont int ghevoech,</l>
<l>Dat haer al op die voete scloech.</l>
<l>Scoenre oghen en had wyf engheen,</l>
<l n="7040">Wynbrayen recht ende cleen.</l>
<l>Haer aenschyn wit, haer wanghen blosen,</l>
<l>Ghelyc die lelyen ende die rosen.</l>
<l>Daer en mocht niet ghelastert wesen</l>
<l>Aen mont, aen lyve ende aen nesen.</l>
<l n="7045">Haer hals was lanc, wel int ghevoech.</l>
<l>Wel stont haer dat sy mantel droech.</l>
<l>Sy en was te smal noch te breet</l>
<l>Aver die scouderen, Godweet.</l>
<l>Kele, borst, noch myn noch mee,</l>
<l n="7050">Wit als die ghevallen snee;</l>
<l>Hande, arme ende vingheren lanc,</l>
<l>Naghele wit mit rode ghemanc.</l>
<l>Joffrou en weet ic niet ghestader;</l>
<l>Van taelen suet ghelyc den vader,</l>
<l n="7055">Ghelatelic ende wel ghemoet,</l>
<l>Noyt en was joffrou soe vroet,</l>
<l>Noch haefscher, noch milder engheen:</l>
<l>Aen haer en missat groot noch cleen.</l>
<l>Van alre doghet sekerlicke</l>
<l n="7060">En was nie ghesien haers ghelycke.</l>
<l>Waer alle scoenheit altemael</l>
<l>Aen eenre maghet te puntten wael,</l>
<l>So maeckt ons Dares seker das</l>
<l>Dat Polixina scoenre was;</l>
<l n="7065">Ende was der die ridderen meer op wysen</l>
<l>Ende die sy aldermeest prysden.</l>
<l>                Ander lude sonder dese</l>
<l>Waeren in Troyen sonder vrese.</l>
<l>Haer manier ende haer ghedaen</l>
<l n="7070"><pb n="1,207"/> En doe ic u niet verstaen,</l>
<l>Want ic en vants niet meer bescreven</l>
<l>Van Dares, daert ons af is bleven.</l>
<l>Daerom waen ic dat hyt liet,</l>
<l>Omdat hem docht verdriet</l>
<l n="7075">Te bescryven alle baroenen,</l>
<l>Want hy had ghenoech te doene</l>
<l>Den stryt ende dat belet te scryven,</l>
<l>Daer menighen in stont te blyven.</l>
<l>                Die sonne nam haeren ganc hoghe</l>
<l n="7080">Teghen den somer, ende dat orloghe</l>
<l>En is daer niemant diet versten wille.</l>
<l>Tierst dat is leden die sulle,</l>
<l>Waeren die Griecken al ghemeen</l>
<l>Versament in die stat tAtheen.</l>
<l n="7085">Alle die men mocht ghewynnen,</l>
<l><milestone unit="fol" n="51v"/> Beid mit crachten ende mit mynnen,</l>
<l>Wast mit beden of mit brieve,</l>
<l>Of by meden of by lieve,</l>
<l>TAthenen waeren sy ghenoot.</l>
<l n="7090">Noyt man en sach heer so groot</l>
<l>Noch nummermeer en doet hiernaer.</l>
<l>Die scepe waeren alle daer,</l>
<l>Want elck heer van elliken lande</l>
<l>Syn scepe ghinder sande,</l>
<l n="7095">Wel bewaert oec uyttermaten,</l>
<l>Op dieghene die sy haten.</l>
<l>                Hier wil ic se u alle noemen</l>
<l>Van Athenen die daer comen.</l>
<l>Aghomennon hondert te male</l>
<l n="7100">Ghewant, ghewapent herde wael.</l>
<l>Melaus brachter twewerf dertich</l>
<l>Stouter ridder ende gherechtich.</l>
<l>Van Bote ende van Lenor</l>
<l><pb n="1,208"/> Quam Archelaus ende Prothenor,</l>
<l n="7105">Die hadden der L by ghetal</l>
<l>Ghemannet uyttermaten wael.</l>
<l>Asculaphus ende Altius,</l>
<l>- Bescreven vind icket aldus -</l>
<l>Hadden der XXX teenre partien,</l>
<l n="7110">Van lande van Hircanien.</l>
<l>Epistraphus ende Tedeus</l>
<l>Brochten der L oec aldus,</l>
<l>Wel begaeyt, des syt ghewes,</l>
<l>Uytten lande van Fossides.</l>
<l n="7115">Ajax ende Thelamon, syn broeder,</l>
<l>- Esiona was beider moeder -</l>
<l>Brachten der L mit groter pyne</l>
<l>Uytten lande van Salomyne.</l>
<l>Thenor was hem compaengoen,</l>
<l n="7120">Amphimacus ende Orioen,</l>
<l>Politenax ende Chenseus:</l>
<l>Dit waeren alle lantsheren dus.</l>
<l>Nestor brachter L daer</l>
<l>Wel begaet, ende oec daernaer</l>
<l n="7125">Brachter l coninck Choas</l>
<l>Van eenre stat hiet Cholias.</l>
<l>Merioen hadder XXX ende drie</l>
<l>Van Centois, leest men mie.</l>
<l>KLVI brachter Caspius</l>
<l n="7130">Ende Ajax Ovelius.</l>
<l>XL brachter herde scoen</l>
<l>Uytten lande van Calcedoen</l>
<l>Sandispus ende Fenix mede,</l>
<l>Die seer moyede die stede.</l>
<l n="7135">Ydomeus ende Merioen</l>
<l>Brachten der XL voer die baroen.</l>
<l>Van Achaye, dat in Griecken es,</l>
<l>Brachter XL Ulixes.</l>
<l><pb n="1,209"/> X hadder Nemerus,</l>
<l n="7140">Syn lant lach in Tygrys.</l>
<l>Een lant, dat men hiet Pelaerche,</l>
<l>Leecht by der Griexer maerche:</l>
<l>Danen brachter L Padarchus</l>
<l>Ende syn gheselle Protheselaus.</l>
<l n="7145">Machaoen ende Peladry</l>
<l>Voerden wech, dus telt men my,</l>
<l>Der scepe XXX ende twee</l>
<l>Van Trachien ende een niet mee.</l>
<l>Achilles brachter te synen doen</l>
<l n="7150">Vyftich scepe mit Mirmidoen.</l>
<l>Thiopolus brachter tien</l>
<l>Scepe, scoen aen te sien,</l>
<l>Vol van ridderen die node vloen.</l>
<l>Uyt enen lande hiet Todoen,</l>
<l n="7155">XL brachter coninck Aiax,</l>
<l>Die synt leet veel onghemax.</l>
<l>Euripolus, van Hirtanie,</l>
<l>Een heer van groter singherie,</l>
<l><milestone unit="fol" n="52r"/> Hadder XL aen die vaert,</l>
<l n="7160">Wel ghespyst ende wel bewaert.</l>
<l>Van enen wilde lande, hiet Lide,</l>
<l>Brachter tien in den stryde</l>
<l>Die rycke coninck Amphimas,</l>
<l>Die herde seer ontsien was.</l>
<l n="7165">Dat boec vertelt in der wysen.</l>
<l>XL brachter van Larysen</l>
<l>Ochim ende Polibetes,</l>
<l>Nae ghemaghe, des syt ghewes.</l>
<l>Diomedes ende Silenus</l>
<l n="7170">Ende die scoen Eurialus</l>
<l>Brachten der XL van Lonoere,</l>
<l>Die braken in Troyen menighen toerne.</l>
<l>Polidarius hadder seven,</l>
<l><pb n="1,210"/> Die fel was van synen leven:</l>
<l n="7175">Molibete hiet syn lant,</l>
<l>Dat woeste was ende onbekant.</l>
<l>Van Cypre coninck Helenus</l>
<l>Brachter X, wy lesent dus.</l>
<l>Vyftich hadder van Monesse,</l>
<l n="7180">Als ic in den jeesten lese,</l>
<l>Patrocluus, die mit ghewelt</l>
<l>Grote heerscappie helt.</l>
<l>Tenedus, een heer van pryse,</l>
<l>Brachter XIJ van Pise.</l>
<l n="7185">Niemseus van Athenen</l>
<l>Brachter XL goet alleen.</l>
<l>                Van den scepe dat ghetal</l>
<l>Bescryft ons Homerus al:</l>
<l>Coninghem XL ende vyve</l>
<l n="7190">Stout ende coen van haeren lyve,</l>
<l>Ende menich ridder wel gehertich;</l>
<l>Der scepe waeren XI hondert ende XXX.</l>
<l>Dat die grote sameninghe,</l>
<l>Nu verstaet wel sunderlinghe,</l>
<l n="7195">War tAthenen in die poert.</l>
<l>Van meerre en was nie ghehoert.</l>
<l>                Hy die so vroet was ende so stout</l>
<l>Ende dit al had in syn ghewout,</l>
<l>Dat was vroede Aghamennon.</l>
<l n="7200">Hy deed den coninck ontbieden doen,</l>
<l>Hertoghen ende greven al ghemeyn,</l>
<l>Bynnen der stat, op een pleyn.</l>
<l>Daer was een herde grote ghedinghe</l>
<l>Van herde menighe coninghe.</l>
<l n="7205">Haer volck daden sy daer tellen:</l>
<l>Soveel hadden sy daer ghesellen,</l>
<l>Mer soveel waster aldaer,</l>
<l><pb n="1,211"/> Men constet niet gheweten voerwaer.</l>
<l>                Aghomennon begond te spreken.</l>
<l n="7210">"Heren," sprac hy, "die ons wilt wreken,</l>
<l>"Ons troest, ons toeverlaet,</l>
<l>"My dunct dat hy een groet dinc bestaet,</l>
<l>"Die maeckte dus menighen viant:</l>
<l>"Luttel geeft hy om syn lant.</l>
<l n="7215">"Hier is sulc coninck alleen,</l>
<l>"Syn macht en is niet cleen.</l>
<l>"Mit recht hy en soud synen onvrede</l>
<l>"Ontsien, die ons hier comen dede.</l>
<l>"Peynst om die scade die ons Pryan</l>
<l n="7220">"Heeft ghedaen ende syn man.</l>
<l>"Wy syn gheporret om wrake.</l>
<l>"Wy en wouden oec niet dat men sprake</l>
<l>"Enighe scande of enighen laster</l>
<l>"Onsen ghesclechten hierachter.</l>
<l n="7225">"Want onse vorders nie en namen</l>
<l>"Scade, des wy ons moghen scamen,</l>
<l>"Wy en sullen oec ghedoghen niet</l>
<l>"Dat onsen kinderen laster ghesciet.</l>
<l>"Die heerscappie ende die hoecheit</l>
<l n="7230">"Die ten lande van Greicken steit,</l>
<l><milestone unit="fol" n="52v"/> "En sal van ons niet syn ghevelt,</l>
<l>"Mer seer verheven mit ghewelt.</l>
<l>"Wy syn vriende ende maghe,</l>
<l>"Ons macht gaet verre nu by daghe.</l>
<l n="7235">"Ten is gheen man die saken doet,</l>
<l>"Die ons niet en duncket goet.</l>
<l>"Sonder een ghemuerde stat,</l>
<l>"Te haeren scande ghescieden dat.</l>
<l>"Het scynt wel dat haer raet is cranc,</l>
<l n="7240">"Ende velden wy hem aen haeren danc</l>
<l>"Ons bede Troyen al</l>
<l><pb n="1,212"/> "Ende daed hem groet ongheval,</l>
<l>"Men en lieter niemant altehant</l>
<l>"Levende, die men daerin vant.</l>
<l n="7245">"Wat sullen sy nu moghen doen</l>
<l>"Teghen alle onse baroen?</l>
<l>"Wert dat men nu dese sake</l>
<l>"Liete, dat men niet en wrake,</l>
<l>"Sy soud ons noch scaden meer,</l>
<l n="7250">"Mer wy sullen se wynnen eer!</l>
<l>"Die ons lant ontvryen,</l>
<l>"En sal men niet laten dyen:</l>
<l>"Men sal hem doen al sulcken scade,</l>
<l>"Dat sys en hebben ghenen stade</l>
<l n="7255">"Te vechten of te versumene heer,</l>
<l>"Of hem te setten ter weer.</l>
<l>"Ic weet dat wel, ic bens vroet,</l>
<l>"Dat sy teghen ons syn behoet</l>
<l>"Ende hebben, uyt menghen lande,</l>
<l n="7260">"Versament veel onser viande.</l>
<l>"Sy sullen hem weren mit groter cracht</l>
<l>"Also langhe als sys hebben macht.</l>
<l>"Weert u lief, na dien dat staet,</l>
<l>"So docht my syn die beste raet,</l>
<l n="7265">"Dat men aen Apollinen sande</l>
<l>"Eer men voer uytten lande,</l>
<l>"Te horen van deser saken,</l>
<l>"Wat eynde dat wys moghen maken.</l>
<l>"Hy sal ons, sonder enighe waen,</l>
<l n="7270">"Segghen hoet ons sal vergaen.</l>
<l>"Die Got seit die waerheit ende niet el,</l>
<l>"Ende weet dat sekerlicke wel.</l>
<l>"Synt dat hy ons heft gheantwoert</l>
<l>"En dorven wy niet vruchten voert.</l>
<l n="7275">"Dit is talrebeste, duncket my.</l>
<l>"Delphos, dat is oec hierby.</l>
<l><pb n="1,213"/> "Sy moghen keren saen, twaeren,</l>
<l>"Diegheen die te offeren vaeren."</l>
<l>                Hem allen so bequam dit wael,</l>
<l n="7280">Doe men hoerde des conincks tael.</l>
<l>Haer ghemeen raet woude</l>
<l>Datter Achilles vaeren soude.</l>
<l>Die nam mit hem Patroclus.</l>
<l>In Delphos quam hy tot sconincks huys.</l>
<l n="7285">Onder hem beiden syn sy saen</l>
<l>In Apollinis monster ghegaen.</l>
<l>Mit herde groter oetmoedichede</l>
<l>Daden sy ghinder haer ghebede.</l>
<l>Achilles, na dien dat daer steet,</l>
<l n="7290">Heeft syn sacrificie ghereet</l>
<l>Ende bleef wakende in der nacht,</l>
<l>Om te weten syn ghedacht.</l>
<l>Mit stilre stemmen sprac Apollyn:</l>
<l>"Nu segt dit den volcke dyn,</l>
<l n="7295">"Int tiende jaer, sonder faelge,</l>
<l>"Sal teynde syn van der battalie.</l>
<l>"Ende peinst daerom alleweghe</l>
<l>"Dat ghy dan sult vechten seghe,</l>
<l>"Ende ghy dan alle, sonder waen,</l>
<l n="7300">"Die pyne sult hebben voldaen:</l>
<l>"Troyen wert nederghevelt,</l>
<l>"Tvolc ontdaen mit ghewelt!"</l>
<l>Al dat hem Apollyn antwoerde</l>
<l><milestone unit="fol" n="53r"/> Screef Achilles van woerde te woerde.</l>
<l n="7305">Hy knyelde voer hem doer syn eer</l>
<l>Ende danckten hem uyttermaten seer.</l>
<l>                Nu hoert wat ic bescreven sach.</l>
<l>Recht opten selven dach,</l>
<l>Soe was Calcas ginder comen,</l>
<l n="7310">Den ghy my hoert voer noemen.</l>
<l><pb n="1,214"/> Van Troyen des vroets Testors soen,</l>
<l>Een quaet verrader was diegoen,</l>
<l>Hy was ghebaeren van der stede,</l>
<l>In Griecken had hy ghemaeckt vrede.</l>
<l n="7315">Synt dat hy wysde Achilles,</l>
<l>So was ghekeert te Troyen des,</l>
<l>Om te sien of die stede</l>
<l>Mocht weren den onvrede.</l>
<l>Apollyn dien bracht hy offerande,</l>
<l n="7320">Die daer die coninck Pryan sande.</l>
<l>Om die van Troyen socht hy raet,</l>
<l>Wat dat hem te doen staet.</l>
<l>Die baroenen waeren int lant,</l>
<l>Hadden daerom daer ghesant,</l>
<l n="7325">Dat hy die sacrificie droeghe,</l>
<l>Ende, soe wes die Got ghewoeghe,</l>
<l>Te weten hoet hem soud vergaen</l>
<l>Van dinghen die sy wouden bestaen.</l>
<l>                Aldus antwoerden Appollyn:</l>
<l n="7330">"Morghen ganc, dat is die wille myn,</l>
<l>"So du yerst moghes ten Griecken,</l>
<l>"Die dit orloghe hebben begrepen.</l>
<l>"Mit hem sultu te Troyen keren.</l>
<l>"Du biist vroet, du sout se leren:</l>
<l n="7335">"Uwen syn sal hem seer vromen,</l>
<l>"Ende die laet se altoes niet wedercomen,</l>
<l>"Eer die stat is al te broken</l>
<l>"Ende haeren toern hebben ghewroken.</l>
<l>"Want aldus ghenoeghet mie</l>
<l n="7340">"Dattet dus vergae ende ghescie."</l>
<l>                Calcas ende Achilles mittien,</l>
<l>Die hem niet en hadden ondersien,</l>
<l>Hebben hem ginder ondermoet.</l>
<l>Elcke heft den anderen ghegroet</l>
<l n="7345">Ende soe ontdeckt syne saken,</l>
<l><pb n="1,215"/> Dat sy vast gheselscap maken.</l>
<l>Achilles leydenen mitter vaert</l>
<l>Mit hem te herberchgenwaert,</l>
<l>Ende dienden hem so hy best mochte,</l>
<l n="7350">Ende seid: "Heer, dat men my sochte</l>
<l>"Ende vant, dat was by u.</l>
<l>"Wel moetty comen syn nu."</l>
<l>Achilles pynt hem nacht ende dach</l>
<l>Hoe hy hem lieve ghedoen mach.</l>
<l n="7355">                Mittien voeren sy te samen</l>
<l>Tot Athenen, daer sy quamen.</l>
<l>Achilles telde voer die syne</l>
<l>Die antwoerde van Appollyne.</l>
<l>Die waerheit en liet hy achter niet</l>
<l n="7360">Van dat hem Apollyn hiet.</l>
<l>Hy sprac al sonder vaer:</l>
<l>"Die seghe is ons, dat is waer!"</l>
<l>                Ic waen noyt man die vroude las,</l>
<l>Die onder dat gheselscap was.</l>
<l n="7365">Calcas die heft hem oec gheseghet</l>
<l>Die waerheit, al als sy leghet,</l>
<l>Hoe hy van Troyen was ghesent</l>
<l>Apollyn te draghen present,</l>
<l>Om te weten wat verdriet</l>
<l n="7370">Of wat eer hy hem ontbiet,</l>
<l>Of sy hem verweren mochten,</l>
<l>Of se die van Griecken sochten:</l>
<l>"My seinden sy om te besien</l>
<l>"Wat hem naecten te ghescien;</l>
<l n="7375">"Doer haeren wille was ic comen,</l>
<l>"Doer haer eer, doer haer vromen.</l>
<l><milestone unit="fol" n="53v"/> "Ic deed daerom soe wat ic mochte,</l>
<l>"So dat ic in den monster brochte</l>
<l>"Haer offerande op den outaer,</l>
<l n="7380"><pb n="1,216"/> "Die sy by my seinden daer.</l>
<l>"Sacrificie maeckte ic mede,</l>
<l>"Na die lants wyse, na die sede,</l>
<l>"Ende al om Apollyns danck.</l>
<l>"Hoe soud icket u maken lanck?</l>
<l n="7385">"Apollyn seid tot my:</l>
<l>""Tot Athenen so maeckt dy,</l>
<l>""Aldaer menich scip staet,</l>
<l>""Ende geeft den Griecken raet,</l>
<l>""Dat sy niet en sceiden van der stede</l>
<l n="7390">""Noch niet eer en maken vrede,</l>
<l>""Eer al Troyen is te scoert,</l>
<l>""Tvolc verwonnen ende vermoert"".</l>
<l>"Hy hiet my dat ic niet en bleve</l>
<l>"Ende den raet oec niet gheve.</l>
<l n="7395">"Mit u moet ic te Troyen keren,</l>
<l>"U volc bestueren ende leren.</l>
<l>"Al dat my Apollyn behiet</l>
<l>"Dat sal ic doen, wat myns ghesciet.</l>
<l>"Ic waen dat hy socht syn stade</l>
<l n="7400">"Die ghingen buten synen rade.</l>
<l>"Mer een dinc suldy verstaen:</l>
<l>"Ic sals grote misprys ontfaen;</l>
<l>"Alle die Troyenen sullen my haten,</l>
<l>"Ende hem sals wonderen uyttermaten</l>
<l n="7405">"Als sy vernemen dat ic hier sy.</l>
<l>"Mer ten blyft niet, bedy</l>
<l>"Ic wil eer, lude ende stille,</l>
<l>"Doen dat ic mach mit goeden wille</l>
<l>"Dander Troyene also hoet gaet</l>
<l n="7410">"Also als uwe saken staet.</l>
<l>"Doet voort dat ghy hebt begonnen,</l>
<l>"Ic waens u die Gade wel gonnen.</l>
<l>"Gaen wy mitter vaert ten seyle</l>
<l>"Ende laet ons vaeren sonder beyde."</l>
<l n="7415"><pb n="1,217"/>                 Seer verhoghet waeren die Gryffoene</l>
<l>Ende vro van alle desen doene,</l>
<l>Veel te blyder dat Calcas</l>
<l>Weder aen hem ghekeert was.</l>
<l>Sy ontfinghen hem mit groter eren</l>
<l n="7420">Ende dienden hem mit groter eren.</l>
<l>Dats om niet, bedy een wint</l>
<l>Is hem crechtich aenghesent:</l>
<l>Die lantsee is hem so quaet</l>
<l>Ende wayeden so seer uyttermaten,</l>
<l n="7425">Dat een langhe stont duerde</l>
<l>Dat haer herten seer besuerden,</l>
<l>Want veel na braken</l>
<l>Haer scepe; dat was een droeve sake.</l>
<l>Calcas deed syn expeirement,</l>
<l n="7430">Om te weten die torment,</l>
<l>Wat dat bedueden mochte</l>
<l>Dat die see was so onsochte.</l>
<l>Hy sprac doe voer die baroene:</l>
<l>"Nu weet ic wel by wat doene</l>
<l n="7435">"Ons die wynt dus heft ghedeert;</l>
<l>"Wy waeren veel na al ontteert.</l>
<l>"Diana is worden gram,</l>
<l>"Dat men te have niet en quam</l>
<l>"Ende haeren oetmoet niet en sochte</l>
<l n="7440">"Noch gheen offerande en brochte.</l>
<l>"Agomennon scloech her een kynde,</l>
<l>"Die haer was ende dien sy mynde.</l>
<l>"Daeraver wilt sy dat men scla</l>
<l>"Op haeren outaer Ephegenia,</l>
<l n="7445">"Ofte nummermeer en wert ons weder".</l>
<l>                Aghomennon scloech thoeft neder</l>
<l>Omdat die vaert al moste blyven,</l>
<l>Of hy most syn kynt ontlyven.</l>
<l>Des was hy droeve uyttermaten,</l>
<l n="7450"><pb n="1,218"/><milestone unit="fol" n="54r"/> Mer daerom en wilde hy niet laten.</l>
<l>Ulixes bat hy al daer</l>
<l>Dat hy tot Climiestram vaer,</l>
<l>Te synen wyve, ende hy mit synne</l>
<l>Die dochter van haer ghewynne.</l>
<l n="7455">                Bynnen desen dat Ulixes vaert</l>
<l>Om dat kynt te Nithenenwaert,</l>
<l>Calcas hiet vaeren al dat heere</l>
<l>Tenen eylande doer dat meere,</l>
<l>Dat Aulis hiet nu by daghe,</l>
<l n="7460">Daer sy te voeren in laghen:</l>
<l>"Ist dat wille, sonder waen,</l>
<l>"Diana haer offerande ontfaen</l>
<l>"Van Aghomennon, den coninck,</l>
<l>"So syt dan seker des dinc</l>
<l n="7465">"Dat wy sullen hebben te hant</l>
<l>"Wynt te Troyen aen dat lant".</l>
<l>In Aulis syn sy ghevaeren</l>
<l>Alle die heren die daer waeren.</l>
<l>Bynnen dien is die joffrou comen;</l>
<l n="7470">Agomennon heft se ghenomen</l>
<l>Ende bracht se voer Dianen outaer.</l>
<l>Der Gadynne bat hy daer,</l>
<l>Dat haer offerande van den kynde,</l>
<l>Ende hy haer met eren mynde,</l>
<l n="7475">Sachten most den ommoet</l>
<l>Die tusschen hem tween so langhe stoet.</l>
<l>Dianen wert die moet te sachter;</l>
<l>Sy hiet laten leven die dochter,</l>
<l>Ende Agommennon deed syn offerande</l>
<l n="7480">Na den seden van den lande.</l>
<l>                Tierst dat dit was ghedaen</l>
<l>Ende die heren te rade gaen,</l>
<l>Sien sy allen, ende nemen goem,</l>
<l><pb n="1,219"/> Een serpent om enen boem</l>
<l n="7485">Clymmen, aldaer een aerster broet</l>
<l>VIIJ jonghen, die seer verwoet,</l>
<l>Want sy siet, al daer sy sit,</l>
<l>Dat se die worm alle verbit;</l>
<l>Selven vloech sy der oec soe naer</l>
<l n="7490">Dat se tserpent verbeet al daer.</l>
<l>Mittien namen die Griecken steen</l>
<l>Ende dodent tserpent al ghemeen.</l>
<l>Calcas hiet swyghen die baroen</l>
<l>Ende hy maeckten een sermoen.</l>
<l n="7495">"Swycht," sprac hy, "ic maec u vroeder;</l>
<l>"Dese exteren ende haer moeder</l>
<l>"Ende dat serpent, dat syn sy tien.</l>
<l>"Het wort u sommighen noch te sien</l>
<l>"Dat wy sullen averwaer</l>
<l n="7500">"Troyen wynnen int tiende jaer.</l>
<l>"Nu syt dat alle sonder waen."</l>
<l>                Ten scepe liepen sy alle saen</l>
<l>Alle die heren mitten woerden,</l>
<l>Ende men toech die anckeren bynnen boerden.</l>
<l n="7505">Dat seyle deed men aen die mast,</l>
<l>Ter seewert toghen sy herde vast</l>
<l>By der sterren hare veerden;</l>
<l>Sy hadden wynt dien sy begheerden.</l>
<l>                Nu hoert wie haer leitsman was,</l>
<l n="7510">Als ic in den Walsche las.</l>
<l>Philotetes, die name conde,</l>
<l>- Die Achilles synder wonden</l>
<l>Mitten speer dat syns vaders was,</l>
<l>Daer nieman af en ghenas</l>
<l n="7515">Hy en moster echt af syn ghewont, -</l>
<l>Dien man was dat heer condt.</l>
<l>Hy was oec mede aen die vaert</l>
<l><pb n="1,220"/> Doe Troyen yerst ghewonnen waert.</l>
<l>                Teenre borch quamen sy mit joyen</l>
<l n="7520">Die ter stat hoerde van Troyen;</l>
<l>Sy was starck ende hiet Larense.</l>
<l>Mitter haest so wonnen sy dese;</l>
<l><milestone unit="fol" n="54v"/> Men beliep se soe onversien</l>
<l>Dat sy niet en mochten ontvlien,</l>
<l n="7525">Noch ghedoen oec enighe weere.</l>
<l>Sy scloeghent tvolc, des hadden sy gheere;</l>
<l>Groet goet wonnen sy aldaer,</l>
<l>Cleder ende scat, dat is waer.</l>
<l>Niet langher en letten die baroen,</l>
<l n="7530">Van daer voeren sy te Tenedoen,</l>
<l>Dat was een van den vasten borghen.</l>
<l>Men wachten die poerten doer die sorghe:</l>
<l>Verwaert wast al, man ende wyf;</l>
<l>Elckerlyc ontsach syn lyf.</l>
<l n="7535">Sy ghereyden hem ter weere,</l>
<l>Mer al te groet wast buten theere</l>
<l>Van hem, die se wynnen woude;</l>
<l>Des mochten sy hem te wers houden.</l>
<l>Bynnen wapende sy gheheel</l>
<l n="7540">Ende verweerden den casteel.</l>
<l>Op die poerten ende op die muere</l>
<l>Hadden sy dassaut herde suere;</l>
<l>Seer weerden sy hem mit stenen,</l>
<l>Buten wonden sy menighen enen.</l>
<l n="7545">Van toerne scoten sy se mit spieten:</l>
<l>Scilt noch halsberch en const ghenieten,</l>
<l>Want die toerne waeren hoegh.</l>
<l>Dat deed datter menich boech,</l>
<l>Die nummermeer op en stont, twaeren:</l>
<l n="7550">Des nachs lachter menich in baren.</l>
<l>Sulc bode quam daer tontmoete,</l>
<l>Vallende onder des clymmers voete,</l>
<l><pb n="1,221"/> Diere VJ deed vallen neder</l>
<l>Die niet meer en clommen weder.</l>
<l n="7555">Die grachten waeren herde diep,</l>
<l>Die aver ghinc, daer men op liep.</l>
<l>                Als men ten poerten was ghestaen,</l>
<l>Der mocht men sien sclaghe sclaen,</l>
<l>Menighen vallen, die men der scoet,</l>
<l n="7560">Menighen ridder blyven doot.</l>
<l>Die van bynnen also vochten,</l>
<l>Dat sy hem herde duer vercoften.</l>
<l>Mer dat mosten sy becopen,</l>
<l>Sonder sommich die mocht ontlopen.</l>
<l n="7565">Danderen die mosten al daer blyven,</l>
<l>- Dus hoeren wyt in den jeesten scryven. -</l>
<l>Noyt en wilden sy menschen sparen</l>
<l>Van allen die mochten bevaeren.</l>
<l>Ic waen sy niemant en verdroeghen,</l>
<l n="7570">Want sy der so menighen doot scloeghen,</l>
<l>Ende ghenen man en wouden sy vaen,</l>
<l>Mer sy woudent al versclaen.</l>
<l>Al den lande waeren sy te stuer:</l>
<l>Daer en was ridder noch ghebuer,</l>
<l n="7575">Sy en lieten al haer goet,</l>
<l>Ende maeckten hem wech aver voet.</l>
<l>Ten was niemant die dorste blyven,</l>
<l>Sy roefdent allet van den lyve.</l>
<l>Sy en weten hem waer onthouden bat,</l>
<l n="7580">Dan te Troyen in die stat.</l>
<l>Dear wilden sy, of dertoe doghen,</l>
<l>Hem verweren of sy moghen.</l>
<l>Na dien dat wy die waerheit weten,</l>
<l>Sullen sy daer langhe syn beseten.</l>
<l n="7585">Die borghe ligghen onder die voet,</l>
<l>Die scoen waeren ende goet.</l>
<l>Menichwerf spraken die man</l>
<l><pb n="1,222"/> Van den goede dat men daer wan.</l>
<l>Agomennon hiet dat men brochte</l>
<l n="7590">Al dat men versamenen mochte.</l>
<l>Doe ghinc hyt deylen altemael:</l>
<l>Elcken gaf hyt deylen altemael:</l>
<l>Elcken gaf hy syn deel wael.</l>
<l>Aldus verghinc der heren daet.</l>
<l>                   Daerna maeckten sy enen raet,</l>
<l n="7595">Die prynchen ende die baroen</l>
<l><milestone unit="fol" n="55r"/> Mitten coninck Agamennoen.</l>
<l>Selver sprac hy daer die taele,</l>
<l>Die stout was ende gheraeckt wale:</l>
<l>"Ridder vroet ende behendich</l>
<l n="7600">"Ende ten orloghe seer ghenendich,</l>
<l>"Ghy heren", sprac hy, "ic sal u segghen,</l>
<l>"Hoverde sal men nederlegghen,</l>
<l>"Want en wintter meed niet:</l>
<l>"Van hoverde coemt alle verdriet.</l>
<l n="7605">"Die mit hoverde dinc bestaet,</l>
<l>"Ic waent hem selden wel vergact:</l>
<l>"Al weert in den begynne goet,</l>
<l>"Ten einde wordet alle onspoet.</l>
<l>"Hoverde ende condicheit</l>
<l n="7610">"Wil ic dat ons nu al sy ontseit:</l>
<l>"Die Gade ende al dat men hem raet</l>
<l>"Hebben se oyt te seer ghehaet;</l>
<l>"Dicke sclaen sy se apenbaer</l>
<l>"Diegheen die omgaen mit haer.</l>
<l n="7615">"Vernoy, verlies ende groet scade</l>
<l>"Coemt by hoverde ende by onrade.</l>
<l>"Teghen enen vrent die een man heft</l>
<l>"Die in hoverden leeft,</l>
<l>"Heft hi menighen viant.</l>
<l n="7620">"Diet doet gaet scuwen haeren cant.</l>
<l>"Ende die quaet weet ende niet en vliet,</l>
<l><pb n="1,223"/> "Hets recht dat hem vernoy ghesciet.</l>
<l>"Daerom wilic u hier betoghen</l>
<l>"Sulcke saken als ons doghen.</l>
<l n="7625">"Hets recht dat elc hier in hoghen sy;</l>
<l>"Ons viande syn ons by;</l>
<l>"In haer lant syn wy comen bynnen,</l>
<l>"Dat wy mit crachten willen wynnen.</l>
<l>"Wy hebbent nu ghewonnen so verre,</l>
<l n="7630">"Dat die Troyene syn worden erre,</l>
<l>"Ende gherne wraken souder ontfaen,</l>
<l>"Wisten syt hoe bestaen.</l>
<l>"Sy sullen hem weren, so sy best connen,</l>
<l>"Op die stat, eer sy werden verwonnen.</l>
<l n="7635">"Troyen is uyttermaten vast:</l>
<l>"Daer is menich ontsienlic gast,</l>
<l>"Daer syn ridders die daer ligghen;</l>
<l>"Sy sullen ons tlant willen ontsegghen.</l>
<l>"Stoutter is een man menichwerve</l>
<l n="7640">"Die hem verweert op synen erve;</l>
<l>"Noch alsoe stout is hy dan</l>
<l>"Dan een ander vremt man.</l>
<l>"Een reepas van cleynre macht,</l>
<l>"Die cume mueren heft of gracht,</l>
<l n="7645">"Doet so uyttermaten weere,</l>
<l>"So dattet moyet al een heere.</l>
<l>"Mer dat en segh ic niet bedy.</l>
<l>"Dat dies yet wanhaghet my,</l>
<l>"Sy en bliven om lant ontdaen,</l>
<l n="7650">"Dat seg ic u alle sonder waen.</l>
<l>"Mer een dinc moghen wy bestaen,</l>
<l>"Ende dunct my best ghedaen:</l>
<l>"Mit syn ende rade, hoe so gaet,</l>
<l>"Dat ist beste na mynen raet.</l>
<l n="7655">"Het waer quaet gheschieden ons saken,</l>
<l>"Dat men ons laster af sprake.</l>
<l><pb n="1,224"/> "Van alle der werlt, sonder waen,</l>
<l>"Hebben wy die ryckste bestaen.</l>
<l>"Die raet is goet ende recht</l>
<l n="7660">"Die wy uytgheven nu ende echt.</l>
<l>"Condt is worden menighen man,</l>
<l>"Hoe die sake yerst began.</l>
<l>"Wie dat recht heft of onrecht,</l>
<l>"Het hevet becoft man ende knecht.</l>
<l n="7665">"Ic waent Lamedoen opbrochte,</l>
<l>"Diet synt herde seer becofte.</l>
<l>"Die wrake die ons vorders namen,</l>
<l>"Ic waens, hem noch die maghe scamen.</l>
<l><milestone unit="fol" n="55v"/> "Synt, waen ic dat Pryan deede</l>
<l n="7670">"Seer bidden om goeden vrede,</l>
<l>"Dat men hem syn suster had ghesant,</l>
<l>"Die tonrecht was bracht int lant.</l>
<l>"My dunct, dat mens niet en deede,</l>
<l>"Dat was uyt groter hoverdichede.</l>
<l n="7675">"So groet wast dat men op hem deede,</l>
<l>"Men moch gherne sien den vrede.</l>
<l>"Die dom is, hy en merckt niet</l>
<l>"Wat quade van cleynre dinc ghesciet.</l>
<l>"Waer Esioene wederghegeven,</l>
<l n="7680">"Helena waer mynen broeder bleven:</l>
<l>"Parys en had nummer bestaen</l>
<l>"Dat hy op ons roef had ghedaen.</l>
<l>"Wy hebbens scade ende verlies,</l>
<l>"Als is die haer meere was is dies.</l>
<l n="7685">"Wy hebben verloren, ende soe doen sy;</l>
<l>"Sy claghen, ende so doen wy.</l>
<l>"Ghy siet wel dat qualicke gaet.</l>
<l>"Nu doen wy dan, dats myn raet,</l>
<l>"Dat niemant avermoet en dryve,</l>
<l n="7690">"Omdat onrecht op ons niet en blyve.</l>
<l>"Verwynnen wy se dan in alre wys,</l>
<l><pb n="1,225"/> "So wort veel meerre onsc prys;</l>
<l>"Als wy recht hebben ende segghen,</l>
<l>"Men sal ons prysen alleweghe.</l>
<l n="7695">"Die syn onrecht mit recht wreect,</l>
<l>"Hets recht dat mens hem eer spreect;</l>
<l>"Mer, die enen man doet scade,</l>
<l>"Dies niet en verdient mit enighen dade,</l>
<l>"Mesvalt hem yet, so blyft hy dan</l>
<l n="7700">"Ongheclaghet van allen man.</l>
<l>"Nu, laet ons Priamus ontbieden,</l>
<l>"By den vroesten van onsen luden,</l>
<l>"Dat hy Helenam wederseinde,</l>
<l>"Ende, weettet wael, dit is deynde.</l>
<l n="7705">"Doet hy ons beternisse mede</l>
<l>"Van dat Parys in Griecken deed,</l>
<l>"So ist tsyn recht; ist dat hyt laet,</l>
<l>"Hy blyft ontteert, so hoet gaet:</l>
<l>"Sy en moghen niet ontgaen;</l>
<l n="7710">"Mer, doen sy ons recht, sonder waen,</l>
<l>"Wat souden wy dan suecken meer?</l>
<l>"Ic ried dan wel ten wederkeer.</l>
<l>"In myn woert, so woe dat vaert,</l>
<l>"En peinst niet dat ic ben vervaert;</l>
<l n="7715">"Ic sal noch doen dat ic hierachter</l>
<l>"Blyven sal al sonder lachter."</l>
<l>                Menighertieren was die antwoert</l>
<l>Daer men dese taele hoert.</l>
<l>Som rieden sy dat men bade sande,</l>
<l n="7720">Som seiden sy dat waer scande;</l>
<l>Som bequam wel die tael</l>
<l>Ende hem somme voeren wael.</l>
<l>Doch was van haeren rade deynde,</l>
<l>Dat men bade te Troyen seinde.</l>
<l n="7725">Die baetscap wert gheladen</l>
<l><pb n="1,226"/> Twe ridderen, diet gherne daden:</l>
<l>Tydeus soen, Diomedes,</l>
<l>Ende Laertes soen, Ulixes.</l>
<l>Men en wist wien bevelen bat</l>
<l n="7730">Te vaeren totter rycker stat.</l>
<l>                Der en was geen merren van hem beiden:</l>
<l>Sy ghingen hem tehant ghereiden.</l>
<l>Sy cleeden hem wael, - opten dach</l>
<l>Wast, als icket bescreven sach, -</l>
<l n="7735">Mit samite goet ende duere,</l>
<l>Daerin stonden menighertiere</l>
<l>Beesten, voghelen ende bloemen,</l>
<l>Ende steen, die ic niet en can ghenoemen,</l>
<l>Ende menich besclach duer ende goet,</l>
<l n="7740">Dat hem herde wel stoet.</l>
<l><milestone unit="fol" n="56r"/> Twe hoeden hadden sy op haer hoeft</l>
<l>Van enen vogel, des gheloeft,</l>
<l>Die boert in dat hoeft Endi,</l>
<l>- Als die boecke vertellet my, -</l>
<l n="7745">So is die locht daeraf wel groet,</l>
<l>Ten is verwe, wit noch roet,</l>
<l>Sy en docht hem daeraen syn;</l>
<l>Die voerden sy niet voer sonnenschyn.</l>
<l>Sy namen twe tellende perde,</l>
<l n="7750">Die sachte ginghen hare verde,</l>
<l>Scoen ende wel ghemoet,</l>
<l>Daer die sadel wel op stoet;</l>
<l>Buyc ende lanken hadden sy wit,</l>
<l>- Isis die bescryft ons dit -</l>
<l n="7755">Anders waeren sy appelgrau;</l>
<l>Die breides waeren syden blaeu.</l>
<l>Ende allet dat yser soud wesen</l>
<l>Was guldyn, dus hoer ic lesen;</l>
<l>Men en had niet om dusent merck</l>
<l n="7760"><pb n="1,227"/> Doen maken al sulcken werck.</l>
<l>                Dus ryden henen die barcen.</l>
<l>Mit hem reden twe garsoen,</l>
<l>Mer gheen wapen hadden sy an,</l>
<l>Omdat sy mochten ellicken man</l>
<l n="7765">Ontmoeten, die se niet en had gespaert,</l>
<l>Hadden sy ghewest wel bewaert;</l>
<l>Mer ic waen hem nicmant misbiet,</l>
<l>Die se onghewapent siet.</l>
<l>                Te Troyenwert, so sy best conden,</l>
<l n="7770">Voeren sy in der morgenstonde.</l>
<l>Sy reden mit hoghen moede,</l>
<l>Voer niemant en hadden sy hoede.</l>
<l>Totter stat quamen sy ghereet</l>
<l>Ghevaeren, eer die middach leet.</l>
<l n="7775">Sy reden doer die scoen straten,</l>
<l>Ende voer pallaes ende voer ghesaten;</l>
<l>Eer sy ter borch quamen an</l>
<l>Waeren sy besien van menighen man.</l>
<l>Daervoren saghen sy ene pyn,</l>
<l n="7780">Die telgen daeraf waer guldyn,</l>
<l>- Also als my die boecken lyen. -</l>
<l>Ghemaect was hy mit nigromancien:</l>
<l>Beneden en was hy meerre niet</l>
<l>Dan een speer of een spiet,</l>
<l n="7785">Daer hy die telghen al op droech,</l>
<l>Daer hy die plaetsche meed bescloech.</l>
<l>Omdat hy was beneden clene</l>
<l>Ende allen die last oec droech allene,</l>
<l>Hadden die twe wonder das</l>
<l n="7790">Hoe dat hy ghemaect was.</l>
<l>Groet rycheit dochtet hem wesen;</l>
<l>Beid syn sy ghebeit aen desen.</l>
<l>Die knapen hielden die orssen;</l>
<l>Opwert ghingen sy te dien tyden</l>
<l n="7795"><pb n="1,228"/> Ten pallaes, daer menich hoghe</l>
<l>Coninck, greve was ende hertoghe;</l>
<l>Menich ridder so was ghinder.</l>
<l>Pryan was daer ende syn kinder:</l>
<l>Te rade waeren sy wat sy best daden</l>
<l n="7800">Teghen die Griecken, die se scaden.</l>
<l>Mittien quamen die bade saen:</l>
<l>Son syn sy teghen hem opghestaen;</l>
<l>Voer den coninck quamen sy in den sael.</l>
<l>Ulixes die began die tael.</l>
<l n="7805">                "Pryan, en gruet u niet, Gotweet,</l>
<l>"Want mit onsen volcken steet.</l>
<l>"Ghy weet oec selven wael twy</l>
<l>"Wy syn hier oec comen by dy.</l>
<l>"Dat Aghamennon u ontbiet</l>
<l n="7810">"Dat ghy des en laet niet,</l>
<l>"Ghy en seint Helenen haeren man;</l>
<l>"Ende van der lelicheden dan</l>
<l>"Die Parys in Griecken deede,</l>
<l><milestone unit="fol" n="56v"/> "Oec doen sy ons vraghen meede,</l>
<l n="7815">"Of ghys hem doen wilt sulcke eer,</l>
<l>"Dattet theer te lande keer.</l>
<l>"Keert meed, wildyt hem beteren doen,</l>
<l>"Want alsoe vroet syn ons baroen,</l>
<l>"Ist dat ghy dese saken doet,</l>
<l n="7820">"Sy nement al aver goet.</l>
<l>"Werdy des oec niet te rade,</l>
<l>"Sulcke verlies ende sulcken scade</l>
<l>"En was nie als deraf coemt naer:</l>
<l>"Men sal deraf tellen dusent jaer.</l>
<l n="7825">"Ghy moghet mit cleynre dinc benemen,</l>
<l>"Al u verlies moeghdy ghetemen.</l>
<l>"Dat misval dat hier sal gheschien</l>
<l>"Moeghdy al van u doen vlien.</l>
<l>"Beraet u ende u baroen,</l>
<l n="7830"><pb n="1,229"/> "Wat ghy wilt laten ende doen."</l>
<l>Pryan gaf antworde den baden:</l>
<l>"Ghy hout ons voer sot, by Gade!</l>
<l>"Waendy dat ic my wil scinden?</l>
<l>"Neen ic, dat suldy wael vinden!</l>
<l n="7835">"Altyt waer ic ontteert,</l>
<l>"Daed ic dat ghy my nu leert.</l>
<l>"Al hadden sy my nu langhe daghe</l>
<l>"Ghevaen, ende ic ghebonden laghe,</l>
<l>"Sy souden my meerre eer bieden!</l>
<l n="7840">"Nu heb ickes veel te voren mit luden.</l>
<l>"Hoe soud ic my doen den lachter?</l>
<l>"Myn kinder soudens hem scamen hierachter.</l>
<l>"Ic had te claghen meerre recht:</l>
<l>"Sy stoerden al myn ryck echt;</l>
<l n="7845">"Silver, gout ende rycheden</l>
<l>"Namen sy nochtant mede,</l>
<l>"Ende scloeghen doe doot mynen vader</l>
<l>"Ende myn ghesclachte algader.</l>
<l>"Niemen en ghinc daer uytten stryde</l>
<l n="7850">"Ende nummermeer en weerd ic blyde,</l>
<l>"Eer ickes wrake heb ontfaen,</l>
<l>"Van al dat sy my hebben ghedaen.</l>
<l>"Athenor seinde ic in den lande:</l>
<l>"Dien daden sy laster ende scande,</l>
<l n="7855">"Dien dreyghden sy dapperlicke</l>
<l>"Ende jaegden daertoe uytten rycke.</l>
<l>"Myn suster hebben sy in den lande:</l>
<l>"Die houden sy te mynre scande;</l>
<l>"Noch hout hy se in eyghendomme,</l>
<l n="7860">"Die se hier rovede mit roeme.</l>
<l>"Des is my thertte te hemwert fel,</l>
<l>"Dat nummer soen en wort geheel;</l>
<l>"Hy mach die waerheit weten wel,</l>
<l>"Eer dat gewroken is een deel.</l>
<l n="7865"><pb n="1,230"/> "Nu hebben sy echt myn volc doot</l>
<l>"Ende my ghedaen scade groot.</l>
<l>"Nu eyschen sy van my her recht</l>
<l>"Als cen die staet ende dreyghet echt,</l>
<l>"Ende of ic waer sonder baroen!</l>
<l n="7870">"Nummer en ghewint Aghamennoen</l>
<l>"Van my vrede: het moet hier sueren.</l>
<l>"Dese stryt moet ommer dueren</l>
<l>"Tot aen mynen lesten dach;</l>
<l>"Ic salre toe doen dat ic mach.</l>
<l n="7875">"Segt hem dat icks my heb vermeten,</l>
<l>"Dat ic den Griecken sal doen weten</l>
<l>"Myn hertte ende myne vrient</l>
<l>"Ende wat volc dat my dient.</l>
<l>"Sy sueken my! Mach ic se vinden</l>
<l n="7880">"In myn lant mit mynen kinderen,</l>
<l>"Ic waen hem veel syn te fel!</l>
<l>"Dat wil ic hem ghelaven wel</l>
<l>"Myn hert is my soe seer,</l>
<l>"Pays en maeck ic nummermeer,</l>
<l n="7885">"Des my hondert ridders dueren.</l>
<l>"Ende en waerdy gheen baden te uyeren,</l>
<l><milestone unit="fol" n="57r"/> "Soe waer u qualicke gheschiet.</l>
<l>"Maeckt u henen, en lates niet,</l>
<l>"Want al soe langhe als ic u sie</l>
<l n="7890">"So en mach men niet verhoghen mie!"</l>
<l>Diomedes loech al daer hy stoet:</l>
<l>"Coninck, al sonder evelen moet,"</l>
<l>Sprac hy, "en wordy dan meer?</l>
<l>"Ghy sult in eenre maent of eer,</l>
<l n="7895">"Sien meer dan C<hi rend='sup'>m</hi> hier,</l>
<l>"Wel ghewapent, stout ende fier,</l>
<l>"Ende daertoe scoen opgheseten;</l>
<l>"Des der ic my wel vermeten.</l>
<l>"Ghy en hebt so starcke plaets engheen,</l>
<l n="7900"><pb n="1,231"/> "Sy en sullen se achten herde cleen;</l>
<l>"Van toernen, van poerten ende van mueren,</l>
<l>"Sal u die were werden te suere.</l>
<l>"Ghy sult in den wighe sien</l>
<l>"U volc sterven ende vlien,</l>
<l n="7905">"Ende indryven mit ghewout.</l>
<l>"Verdraeghdyt wel, so sy dy stout!</l>
<l>"My dunct dat ghy my node siet:</l>
<l>"Wy en hebben scilt, noch speer, noch spiet!</l>
<l>"Dan suldy ons sien veel noder</l>
<l n="7910">"Als ghy der sult sien veel doder!"</l>
<l>                Daer ghinc die tale uyt.</l>
<l>In die saele wert gheluyt:</l>
<l>Meer dans sy hondert riepen doe,</l>
<l>Diomedes waer ghesclaghen toe,</l>
<l n="7915">Mer die coninck doe toequam,</l>
<l>Diet mit pynen hem benam.</l>
<l>"Ghy heren," sprac hy, "syt al stille;</l>
<l>"Al seit die bade synen wille,</l>
<l>"Ghy syt te goet, gheloef my des,</l>
<l n="7920">"Te doen quaet, ontbeert des.</l>
<l>"Al seet hy quaet, hets myn sede,</l>
<l>"In myn hof heft ellic vrede.</l>
<l>"Al wert dat hy veel misdade,</l>
<l>"Nu gaeter toe mit sulcken rade,</l>
<l n="7925">"Dat men niet en vertelle hierachter</l>
<l>"Dat my ghescieden dus den lachter.</l>
<l>"Ic en wilde niet om M. merck, twaeren,</l>
<l>"Dat sy hier hadden misvaeren."</l>
<l>                Eneas sat den coninck by.</l>
<l n="7930">"Heer," seid hy, "hoert na my.</l>
<l>"Men seit dicke, daer men staet,</l>
<l>"Van sotter taelen coemt sotten raet,</l>
<l>"Die sot is ende na sotheit staet,</l>
<l>"Hets recht dat men hem sclaet.</l>
<l n="7935"><pb n="1,232"/> "Ic ben u swagher, ic mocht dat spreken,</l>
<l>"Ghy daet my in enen rade wreken</l>
<l>"Of hanghen aen enen boem!</l>
<l>"Nu merket ende nemet goem,</l>
<l>"Sy soudent becopen ende el niemant,</l>
<l n="7940">"En waerdy, heer, dat sy u becant.</l>
<l>"Wat doen sy hier om rampeneren?</l>
<l>"Wat wanen sy, wat mach ons deren?</l>
<l>"Sy syn te sot van hare taelen.</l>
<l>"Vaeren henen, soe doen sy waele!"</l>
<l n="7945">Diomedes sprac echt mit staden:</l>
<l>"Heer," sprac hy, "u te ghenaden.</l>
<l>"Ghy coent wel scoen tael voertbrenghen.</l>
<l>"Ghy hebs te doen; wildy dinghen?</l>
<l>"Wy horen dat aen uwen raden,</l>
<l n="7950">"Weert dat men ons laster dade,</l>
<l>"Het waer u uyttermaten leet!</l>
<l>"Weet dat wel, soe hoet vergheet;</l>
<l>"Ic en weet niet wel wie ghy syt,</l>
<l>"Mer nie en vernam ic sulcken nyt!</l>
<l n="7955">"Got gheve dat ic moet sien,</l>
<l>"Ende ic u dancken moet van dien</l>
<l>"Dat ghy ons hebt so wael ontfaen!</l>
<l>"Ghy hebt hier een sermoen ghedaen,</l>
<l>"Dat noch ducke wort vertelt.</l>
<l n="7960"><milestone unit="fol" n="57v"/> "Dordy mit my gaen op tvelt?</l>
<l>"Daer noch sal syn herde schier</l>
<l>"Menich scilt ende menich banier,</l>
<l>"Ridderen out ende jonck van daghen.</l>
<l>"Dordy dan daer prys bejaghen?</l>
<l n="7965">"Vaet my of sclaet my doot,</l>
<l>"Ghy sulles eer hebben groot!</l>
<l>"Daer ic my mit u beconden,</l>
<l>"Mach ghescien mit diepen wonden,</l>
<l>"Of ic sal die wapen begheven</l>
<l n="7970"><pb n="1,233"/> "Ende recht als een heremyt leven!"</l>
<l>                Deus, sulc ridder mit hogher tael</l>
<l>Dieder IIJ had in enen sael!</l>
<l>                "Heer," sprac Ulixes ten coninck,</l>
<l>"Aldus en blyft niet die dinck.</l>
<l n="7975">"Ghy hebt uwen wil ons doen weten,</l>
<l>"Ic waen ghys niet en hebt vergheten;</l>
<l>"Wy sullent wel connen segghen, twaeren;</l>
<l>"Heer, uwen oerlof, wy willen vaeren."</l>
<l>                Mittien sceiden sy uytter sael.</l>
<l n="7980">Daer was menigherhande tael</l>
<l>Als Ulixes nedergaet.</l>
<l>Voer den marbryn graet,</l>
<l>Saten sy op haer perde</l>
<l>Ende reden scier hare veerde,</l>
<l n="7985">Al doer die verwoelfde strate.</l>
<l>Daer saghen sy groet goet uyttermaten,</l>
<l>Menighen ridder, menighen serjant,</l>
<l>Menighen poerter achemant.</l>
<l>Als sy waeren op dat velt,</l>
<l n="7990">Voren sy haren groten telt;</l>
<l>So langhe reden sy dat sy quamen</l>
<l>Daer sy haer volc vernamen.</l>
<l>Tot Aghamennon syn sy ghevaeren</l>
<l>Eer sy beiden willen, twaeren;</l>
<l n="7995">Daer lieten sy die perde staen.</l>
<l>Die prinche quamen daer ghegaen,</l>
<l>Ende die heren haer ende daer,</l>
<l>Om te horen die niemaer.</l>
<l>Sy seiden daert die raet al hoert</l>
<l n="8000">Hoe men hem had gheantwoert,</l>
<l>Ende hoe dat hem verghinc, twaeren,</l>
<l>Beid dat keren ende dat vaeren;</l>
<l>Der en was tael cleyn noch groot</l>
<l>Sy en wert vertelt voer die ghenoot.</l>
<l n="8005"><pb n="1,234"/> Doen al gheseit was op ende neder,</l>
<l>Kerden sy ter herberch weder;</l>
<l>Ghereet vonden sy haer eten,</l>
<l>Ter tafelen syn sy gheseten.</l>
<l>Aghamennon ende dander baroen</l>
<l n="8010">Waeren in die pauweloen,</l>
<l>Die ryckelic waeren ende diere.</l>
<l>Daer stont ghescreven hoe ende wie</l>
<l>Hercules hemselven werp,</l>
<l>Omdat hem was tfenyn te scarp,</l>
<l n="8015">Dat hem gaf syns selfs wyf.</l>
<l>                Mer des moet syn een gheblyf</l>
<l>Van den rade ende van den pauloen,</l>
<l>Ander dinc heb ic te doen.</l>
<l>Ic en mocht nie wel noch en conde</l>
<l n="8020">Al ghedoen op enen stonde.</l>
<l>                Nu sal ic u condt maken des,</l>
<l>Hoedaenwys dat Achilles</l>
<l>Int lant van Messe was ghewyst,</l>
<l>Want theer en was niet wel gespyst.</l>
<l n="8025">Dien hoghe prinche, dat is waer,</l>
<l>Seinden menmit rade daer.</l>
<l>Thelophus, Hercules kint,</l>
<l>Waster oec mit hem ghesent,</l>
<l>Ende wel IIJ<hi rend='sup'>m</hi>, als wyt horen,</l>
<l n="8030">Ridderen stout ende uytvercoren.</l>
<l>Te Missen voeren sy, als ic vant:</l>
<l>Dat was een so rycken lant</l>
<l>Ende seer vol in alre wysen</l>
<l><milestone unit="fol" n="58r"/> Beid van dranck ende van spysen.</l>
<l n="8035">Daer vonden sy stercken wederstoet,</l>
<l>Menich ridder bleefter doet.</l>
<l>Teuther was coninck ende heer,</l>
<l>Die vacht op die Griecken seer.</l>
<l><pb n="1,235"/> Gherne had hy verweert syn lant,</l>
<l n="8040">Buten socht hy synen viant;</l>
<l>Mit allet dat hy gheleisten mochte,</l>
<l>Voer hy op tvelt, daer men hem sochte;</l>
<l>Daer was ghegeven op dien dach</l>
<l>Onderlinghe menighen sclach.</l>
<l n="8045">Daer en wilde niemant den anderen spaeren;</l>
<l>Die van Misse deeden wel, twaeren;</l>
<l>Sy verwerden lant ende lyf</l>
<l>Ende maeckten weduwen menich wyf.</l>
<l>En had ghedaen een ongheval</l>
<l n="8050">Het waer hem wel verganghen al,</l>
<l>Die Griecken waeren ghescoffiert;</l>
<l>Mer Achilles quam ghebattaelgiert:</l>
<l>Hy sach den coninck in den stryt;</l>
<l>Dien scloech hy in cortter tyt,</l>
<l n="8055">Dat hy viel neder in die plaetse;</l>
<l>Mittien scloech hy ontwee die laetse</l>
<l>Van den helme, ende souden ontlyven,</l>
<l>Mer Thelephus riep: "Laet blyven!</l>
<l>"Laet leven den coninck milde".</l>
<l n="8060">Mittien deckten hy hem mitten scilde.</l>
<l>                Achilles vraegde wie dat waer.</l>
<l>Hy sprac: "Het syn wel X der jaer</l>
<l>"Dat my Teuther die coninck</l>
<l>"Herberchde ende wel ontfinck.</l>
<l n="8065">"Hy deed my so groot eer,</l>
<l>"Ic en mach hem sien sclaen nummermeer".</l>
<l>Achilles hoerden syn bede</l>
<l>Ende sprac: "Doetter uwen wil mede".</l>
<l>Die van Misse vloen wel seer</l>
<l n="8070">Doen sy verloren haren heer;</l>
<l>Synt dat hy viel der neder,</l>
<l>En keerden hy ten stryde weder.</l>
<l>                Die Griecken voeren in dat lant</l>
<l><pb n="1,236"/> Ende namen al dat men daer vant.</l>
<l n="8075">Noyt en was, dats myn gheloef,</l>
<l>In een lant ghedaen sulcken roef,</l>
<l>Als daer was te diere stont.</l>
<l>                Die coninck was also ghewont</l>
<l>Dat hy die doet wel was in waen</l>
<l n="8080">Ende onseker oec te ontgaen;</l>
<l>Want Thelophus woud hy syn oer maken,</l>
<l>Want hy wist wel die saken</l>
<l>Dat hem Hercules daer te voren</l>
<l>Syn lant gaf, hy doe al verloren.</l>
<l n="8085">"Een coninck," sprac, "had myn lant</l>
<l>"Al ghestelt nae synre hant,</l>
<l>"Mer my deed hulp groot</l>
<l>"Hercules te meester noot:</l>
<l>"Den coninck scloech hy der neder</l>
<l n="8090">"Ende myn lant gaf hy my weder;</l>
<l>"Van den viande maeckte hy myn reyn.</l>
<l>"Beid gheef ickty alleen:</l>
<l>"Ic wil dat u algader blyve</l>
<l>"Dat coninckrycke na mynen lyve;</l>
<l n="8095">"Daer is in rycheit groot.</l>
<l>"Ic sie wel, u is leet myn doot.</l>
<l>"Ic weets u danck, ghy sout my graven</l>
<l>"Als een coninck mit groter haven.</l>
<l>"Hout dit lant ende mynt die lude,</l>
<l n="8100">"Ghedoeght niet dat hem yet misschiede;</l>
<l>"Sclacht dynen vader alst goede kint!"</l>
<l>Mittien voer hem uyt die wynt.</l>
<l>Ter eerden dat hem Thelaphus brochte</l>
<l>Soe hy ryckelickste mochte;</l>
<l n="8105">Hy leid hem onder enen dueren serck,</l>
<l>Daer van goude op stont menich werck;</l>
<l><milestone unit="fol" n="58v"/> Ende die dienst was ghedaen,</l>
<l>Syn sy van den grave ghegaen.</l>
<l><pb n="1,237"/> Alle die in den lande waeren</l>
<l n="8110">Daden hem manscap sonder spaeren;</l>
<l>Borghe, stede ende lant</l>
<l>Deed hy setten in synre hant.</l>
<l>                Als dit algader was ghedaen</l>
<l>Woude Achilles henengaen.</l>
<l n="8115">Thelaphus bat hem, twaeren,</l>
<l>Dat hy mit hem moste vaeren;</l>
<l>Hy wilde die pyn mit hem draghen</l>
<l>Ende helpen die voer Troyen laghen:</l>
<l>"Dat wil ic doen al den groten stryt,</l>
<l n="8120">"Die daer sal dueren menghen tyt".</l>
<l>Achilles bat dat hyt verdroeghe</l>
<l>Ende hys nummer en ghewoeghe:</l>
<l>"Ghy syt heer vroem ende groot</l>
<l>"Ende ons hulpe te nauwer noot,</l>
<l n="8125">"Want ghy moghet ons helpen bet.</l>
<l>"Siet dec dat heer sy ontset</l>
<l>"Van wyne, van brode ende van vleysche.</l>
<l>"Dit ist al dat ic u eysche.</l>
<l>"Moegdy, en lates hem niet ontbreken,</l>
<l n="8130">"Want men souts u laster spreken".</l>
<l>                In theer was grote ghebreke,</l>
<l>Mer, eer leden was die weke,</l>
<l>Was Achilles comen int theer,</l>
<l>Daer men hem aensach mit groten gheer,</l>
<l n="8135">Want hy dat heer heft verhoecht</l>
<l>Van spyse, van dranc, mit synre doecht.</l>
<l>Menelaus ende Aghamennon,</l>
<l>Ayax ende Thelamon</l>
<l>Ende wel CCCC van den hoghen</l>
<l n="8140">Coninghen, greven ende hertoghen,</l>
<l>Quamen te synre tentten ghereet;</l>
<l>Ende, tyerst dat sy daer waeren ghebeet,</l>
<l>Ghingen sy hem tonen alle die stryde;</l>
<l><pb n="1,238"/> Sy waeren syns herde blyde.</l>
<l n="8145">Hy telden hoe dat hy vacht</l>
<l>Teghen Teuther mit synre cracht,</l>
<l>Hoedaenwys dat hy bleef doot</l>
<l>Ende Thelaphus waer een heer groot,</l>
<l>Ende alle dat volc van ghenen rycke</l>
<l n="8150">Hem coninck maecten ghemenentlicke:</l>
<l>"Hy sal ons gherne staen in staden</l>
<l>"Altyt als wy syn verladen".</l>
<l>Alle die heren danckens hem saen.</l>
<l>Sy seiden: "Ghy hebt wel ghedaen</l>
<l n="8155">"Daertoe grote vromicheit;</l>
<l>"Als te Troyen wert gheseit,</l>
<l>"Sullen sy groet jamer maken".</l>
<l>                Nu moet ic u van anderen saken</l>
<l>Tellen, eer ic u segghe voert,</l>
<l n="8160">So ic best can in scone woert,</l>
<l>Wat hulp dat had Priamus</l>
<l>Te houden stat ende huys.</l>
<l>Wat heren hem te hulpe quamen</l>
<l>Sal ic u noemen by namen,</l>
<l n="8165">Die die stat soe langhen tyt</l>
<l>Hielden teghen den groten stryt.</l>
<l>                Van Cecillie quam grote Brandarus,</l>
<l>Apon, die oude Adrascus.</l>
<l>Sy brochten lude daer mit scepe</l>
<l n="8170">Die bloem waeren van ridderscappe.</l>
<l>Dese holpen verweren dese stat;</l>
<l>Ghewapent en waster niemant bat,</l>
<l>Teghen dieghene die se belaghen,</l>
<l>Daer sy haeren ouwel aensaghen.</l>
<l n="8175">                Van Calopen, een ander lant</l>
<l>Dat leghet op die seecant,</l>
<l>Quamen Carrus ende Marcius,</l>
<l><pb n="1,239"/> Nestus die starcke ende Phimacus;</l>
<l>Coninghen waeren dese alle viere.</l>
<l n="8180">Sy brochten volc van diere maniere,</l>
<l>Dat stout, sterck was ende snel</l>
<l><milestone unit="fol" n="59r"/> Ende uyttermaten ghewapent wel.</l>
<l>Priamus had se vercaren,</l>
<l>Want sy dadens hem te voren.</l>
<l n="8185">                Van Cite quam coninck Galatoen</l>
<l>Ende syn broeder Sarpedoen;</l>
<l>Sy hadden een wel ghewapent heer,</l>
<l>Meer dan IIJ<hi rend='sup'>m</hi> van groten weer.</l>
<l>Te houder quamen sy ghevaeren,</l>
<l n="8190">Daer sy des conincks maegh waeren.</l>
<l>Dese sullen menighen daer doen sneven</l>
<l>Ende grote sclaghe gheven,</l>
<l>Eer sy die stat wynnen laten</l>
<l>Mit crachten, want sy die Griecken haten.</l>
<l n="8195">                Van Jacome, die goede vael,</l>
<l>So quam aldaer een amerael,</l>
<l>Eufemes hiet hy, dat is waer.</l>
<l>Dusent ridderen bracht hy daer,</l>
<l>Stout, starck, groot ende coen;</l>
<l n="8200">In tornoy, so waert is te doen,</l>
<l>Sullen sy halsberghe doen scoren</l>
<l>Veel, eer Troyen wort verloren.</l>
<l>                Twee coninghe quamen daer van prys,</l>
<l>Hopor ende Cupesus, van Larys;</l>
<l n="8205">Sy en quamen niet om gheen miede.</l>
<l>Diegheen die mynst had der lude</l>
<l>Had VJ hondert ridderen daer,</l>
<l>In stryde elcken man te swaer,</l>
<l>Ende willich totten tornoye.</l>
<l n="8210">Sy willen eer syn te vernoye,</l>
<l>Eer sy, by daghe of by nachte,</l>
<l>Die stat laten wynnen mit crachten.</l>
<l><pb n="1,240"/>                 Coninck Remus van Cisonie</l>
<l>Quam mit scoenre compaengie:</l>
<l n="8215">Vyf hertoghen ende greven seven,</l>
<l>X dusent ridderen stout van leven</l>
<l>Bracht hy, die syn man al waeren.</l>
<l>Menich ors quam mit synre scaeren;</l>
<l>Elck had ommer te synen lyve</l>
<l n="8220">Twe of IIJ, sulck IIJ of vyve,</l>
<l>Halsberghe, scilt ende banieren,</l>
<l>Ende allen van eenre manieren,</l>
<l>Van enen teyken altemael,</l>
<l>Dat haeren heer doch staen wael,</l>
<l n="8225">Omdat elck den anderen kennen machte</l>
<l>In tornoye daer men se sochte,</l>
<l>Ende men daerby mocht verstaen</l>
<l>Wie dat best had ghedaen.</l>
<l>Dese sullen menighen speer breken</l>
<l n="8230">Ende menighen der nedersteken,</l>
<l>Eer sy die stat laten wynnen,</l>
<l>Also langhe als sy der syn bynnen.</l>
<l>                Van Penoene, dat vint men hier</l>
<l>Dat volck stout is ende fier;</l>
<l n="8235">Wilde berghe syn daer meest</l>
<l>Ende menich groet foreest,</l>
<l>Daerin menigherhande dieren</l>
<l>Waeren, ende voghel menighertieren.</l>
<l>Dan quam ghevaeren te Troyen int huys</l>
<l n="8240">Een coninck, hiet Pretermissus,</l>
<l>Ende syn neve Crepeus.</l>
<l>Sy waeren jonc, - wy lesen dus -</l>
<l>Scoen, vromich ende wel ghemaect</l>
<l>Ende van wandelinghe wel gheraect.</l>
<l n="8245">Wel dusent ridders brochten sy daer,</l>
<l>Sonder speer, dat is waer,</l>
<l>Mit gavelote, mit menghen scichte,</l>
<l><pb n="1,241"/> Des menich niet en conde ontsitten lichte,</l>
<l>Hoernen baghe die seer scoten,</l>
<l n="8250">Dese scoffeerde veel rote.</l>
<l>Sy sullen menighen ridder wonden</l>
<l>Ende menich ors, eert coemt ten stonde</l>
<l>Dat orloghe coemt ten einde,</l>
<l>Alsoe als icket bescreven vinde.</l>
<l n="8255">                Van Frygen quam Sentippus,</l>
<l><milestone unit="fol" n="59v"/> Miteres ende Alcamus;</l>
<l>Die twe en waeren gheen borchgreve</l>
<l>Noch oeck heren van cleynre haven,</l>
<l>Mer het waeren coninghe rycke,</l>
<l n="8260">Stout ende vromich sekerlicke.</l>
<l>Dese brachten, wildyt weten,</l>
<l>Ridderen scoen opgheseten,</l>
<l>Sekerlicke in hare scare</l>
<l>Wel VIJ hondert apenbare,</l>
<l n="8265">Thelm opt hoeft, tspeer in die hant,</l>
<l>Ende daertoe menighen scarpen brant.</l>
<l>                Van Philiste quam daer Phinas,</l>
<l>Forcius ende Sanias;</l>
<l>Greven warent alle drie,</l>
<l n="8270">Ghevriende waeren sy mie;</l>
<l>Oeyt hadden sy onderlinghe ghestreden,</l>
<l>Mer al nu syn sy in vreden.</l>
<l>Om Troyen te hulpe, dat is waer,</l>
<l>Bracht ellic dusent ridderen daer,</l>
<l n="8275">Die node lasterlicken keer</l>
<l>In stryden daden ommermeer.</l>
<l>Dese sullen daer doen sonder waen,</l>
<l>Daer wyve haer hande om sullen sclaen.</l>
<l>                Een wilt lant, dat hiet Botine,</l>
<l n="8280">Leghet over die marine.</l>
<l>Dan quam Boetes ende Bitifoers</l>
<l>Mit VIIJ<hi rend='sup'>c</hi> ridderen toers;</l>
<l><pb n="1,242"/> Broederkinderen waeren dese ghenoet.</l>
<l>In haer lant at niemant broot:</l>
<l n="8285">Septie, vys ende venisoen</l>
<l>Ende fruyt, dat was al haer doen;</l>
<l>Anders en consten sy niet eten.</l>
<l>Wel was volc opgheseten;</l>
<l>Halsberch hadden sy, scilde ende swerde.</l>
<l n="8290">Dese sullen eer doghen groot onwerde</l>
<l>Eer sy die stat ommer begheven,</l>
<l>Coste diet costen mach haer leven.</l>
<l>                Paflagoen was een lant</l>
<l>So wilt ende soe onbecant;</l>
<l n="8295">Het was verre in dat Suden.</l>
<l>Wonder heb ic van desen luden</l>
<l>Hoe sy in den lande quamen</l>
<l>Ende hoe sy die meer vernamen.</l>
<l>Hets wonder oec in alre wys</l>
<l n="8300">Hoe daer quam Philomenys,</l>
<l>Dat was die heer van den rycke.</l>
<l>Ic waen, men in Troyen sekerlicke</l>
<l>Ghenen ridder so groet en vant;</l>
<l>Veel nae so was hy een gygant.</l>
<l n="8305">Starck was hy ende seer coen,</l>
<l>Seer vroem waers was te doen.</l>
<l>Ic en can gheweten hoe hyt wiste.</l>
<l>Dat men dus voer Troyen twiste.</l>
<l>Al onghebeden quam hy daer</l>
<l n="8310">Mit VIJ<hi rend='sup'>m</hi> ridders, dat is waer:</l>
<l>Mit groter pyne - telt men mie -</l>
<l>X maende ende weken drie</l>
<l>Herden hyt, eer hy te Troyen quam;</l>
<l>Van dusent ridders hy scade nam.</l>
<l n="8315">Telcker stat most hy vaeren,</l>
<l>Daer sy na alle ghebleven waeren,</l>
<l>Also als ons die boecke orconden;</l>
<l><pb n="1,243"/> Hets wonder dat syt ye bestonden.</l>
<l>Philomenys ende syn ghesellen</l>
<l n="8320">Waeren stout, dus hoer ic tellen;</l>
<l>Te hulpen quamen sy der stat,</l>
<l>Dat men se behoeden souden bat.</l>
<l>Sy en waeren also ghewapent niet</l>
<l>Als men nu ten tyde pliet:</l>
<l n="8325">Mit leder ghesoden, als men my secht,</l>
<l>Ende mit goude al belecht,</l>
<l>Daermede waeren sy ghewapent wel;</l>
<l>In Troyen en was geen volc so snel.</l>
<l>Van sconen preciosen steen,</l>
<l n="8330">Beide grote ende cleen,</l>
<l><milestone unit="fol" n="60r"/> Waeren ghesiert haer ghesmide,</l>
<l>Scilt, wapenen in allen syden;</l>
<l>Purpren was sulc ponioen,</l>
<l>Dat men aent speer mochte doen.</l>
<l n="8335">Dese sullen van hem doen spreken</l>
<l>Daer men speeren sal breken:</l>
<l>Noch doer vaer, noch doer ghewelt</l>
<l>En rumen sy nummer tvelt.</l>
<l>                Daer quam oec - nu merct des -</l>
<l n="8340">Van Colchos coninck Certes</l>
<l>Ende Mennoen, synre suster soen;</l>
<l>Stout ende vroem was diegoen,</l>
<l>Ende een man van groten daden;</l>
<l>Heer was hy van X staden.</l>
<l n="8345">                Certes die coninck quam ghevaeren</l>
<l>Mit een veel scoenre scaeren;</l>
<l>Op die vaert was hy een maent.</l>
<l>Hertoghen, greven, na dat men waent,</l>
<l>Hadden sy ende ridders oec,</l>
<l n="8350">Mer swerter veel dan een roec;</l>
<l>Haer doen ende haer mantlichede</l>
<l>Was onghelyc anderen ridderen mede.</l>
<l><pb n="1,244"/> Gheen wapen en consten sy draghen,</l>
<l>Mer wel scieten ende jaghen;</l>
<l n="8355">Dat en conste niemant also wel als sy.</l>
<l>Stout waeren sy, dat telt men my.</l>
<l>Sy sullen doen veel van haeren speel,</l>
<l>Want her ghescut ende haer quareel</l>
<l>Syn ghefenynt: wien sy wonden,</l>
<l n="8360">Die is doot in cortter stonden.</l>
<l>                Van Trachie quam Theseus</l>
<l>Ende syn soen Archilogus;</l>
<l>Sy waeren coninsc Prian namaghe</l>
<l>Ende van den lande een deel ghelaghe,</l>
<l n="8365">Wel ghebaren ende coen.</l>
<l>Sy hadden wel dusent baroen,</l>
<l>Die men wel mach sonder faelge</l>
<l>Proeven in allen betaelge.</l>
<l>Dese willen staen in staden</l>
<l n="8370">Haren maghen, die syn verladen.</l>
<l>                Een lant, dat Agreste heet,</l>
<l>Daer tvolc fier is ende wreet,</l>
<l>Van daer quam Esdras ende coninck Ficoen;</l>
<l>Sy brachten menighen baroen</l>
<l n="8375">Ende wel X dusent ridders int lant</l>
<l>Ende daertoe menighen sarjant.</l>
<l>Sy sullen oec sterven ende menighen sclaen</l>
<l>Eer dat Troyen wort ghevaen.</l>
<l>                Het leghet by der Megheden lant</l>
<l n="8380">Een rycke, ende is Lisonie ghenant;</l>
<l>Die beste specien syn daer</l>
<l>Van al der werlt, dat is waer.</l>
<l>Pocoplex, een coninck, quam dane;</l>
<l>Vroet clerck was hy, als ic wane.</l>
<l n="8385">Hy brachter oec mit hem aldaer</l>
<l>Uytten lande, dat hiet Sagittaer,</l>
<l>Daer die Griecken veel af spreken,</l>
<l><pb n="1,245"/> Eer sy ontsaghen syn ghereken;</l>
<l>Wanttet menich herde duere becofte</l>
<l n="8390">Welc tyt dat men hem te wighe brochte;</l>
<l>Mer ic waen sy schier einde nam,</l>
<l>Ghy sult wel horen hoe dat quam.</l>
<l>                Allen die ghy hebt horen noemen</l>
<l>Syn Troyen te hulpe comen,</l>
<l n="8395">Som om prys, som om mynne.</l>
<l>Nochtan was daer menich inne,</l>
<l>Die wy en noemden noch en telden</l>
<l>Ende haer goet van den coninck helden.</l>
<l>Synt dat Got die werlt stichte</l>
<l n="8400">En hoerden nie man int ghedichte</l>
<l>Dat ye ridderscap teghen dat</l>
<l>Versament waeren in een stat.</l>
<l>Ghenoemt waeren der XXXJ</l>
<l>Stoutter coninghen ende gherechtich;</l>
<l n="8405">Die mynste daeraf, die was heer</l>
<l><milestone unit="fol" n="60v"/> Van dusent ridders ende van meer.</l>
<l>                Van allen die te Troyen waeren</l>
<l>Teghen die Griecken ghevaeren,</l>
<l>Was Hector heer te voren;</l>
<l n="8410">Alle moeten sy na synen horen.</l>
<l>Die betaelge had hy alleen</l>
<l>Van dien volc ghemeen.</l>
<l>Parys ende Troylus,</l>
<l>Ende haer broeder Deiphebus,</l>
<l n="8415">Athenor ende Polidamas,</l>
<l>Anchises soen, Eneas,</l>
<l>Ellickerlicke had een scaer</l>
<l>Dier sy nemen mosten waer.</l>
<l>Elck had in syn betaelgie</l>
<l n="8420">Van den poerteren een partie;</l>
<l>Alsodaenwys wast beset</l>
<l><pb n="1,246"/> Omdat vaeren soud te bet,</l>
<l>Ende dat hem niemant uyter stat en dade</l>
<l>Ten waer by syns heren rade,</l>
<l n="8425">Oft ten waer dat also quame</l>
<l>Dat hyt hiete by name.</l>
<l>Sy hadden groot noot berichtens,</l>
<l>Want sy begheren seer vechtens.</l>
<l>Al haer saken, eer sy vochten,</l>
<l n="8430">Besetten sy so sy best mochten.</l>
<l>Ic seg u dat wel voerwaer</l>
<l>Dat sy van niemant en hadden vaer,</l>
<l>Die se totten mueren sochten.</l>
<l>Ten quam niet in haer ghedochten</l>
<l n="8435">Dat sy ten mueren yet daermede</l>
<l>Verweren souden haer stede.</l>
<l>Anders hebben sy ghevisiert:</l>
<l>Theer was altoes verre ghelogeert.</l>
<l>                Nu hoert wat die Griecken doen,</l>
<l n="8440">Sy laghen noch te Tenedoen.</l>
<l>Pallamedes hebben sy verbeden</l>
<l>Eer sy voeren van der stede;</l>
<l>XXX scepe bracht hy naer</l>
<l>Mit spyse ende mit lude daer.</l>
<l n="8445">Onder alle die Griecken, seit men mie,</l>
<l>En waeren beter niet sy drie,</l>
<l>Behendigher noch vroeder meede,</l>
<l>Noch stoutter, noch van so sconen seden.</l>
<l>Men lasterden hem syn merren seer,</l>
<l n="8450">Mer des ontsculdighen hem die heer,</l>
<l>Ende hy seide hy had langhe stonde</l>
<l>Ghehadt grote onghesonde,</l>
<l>Dus en mocht hy niet tAthenen wesen.</l>
<l>Mer, talreyerst dat hy was ghenesen,</l>
<l n="8455">Soe quam hy ghevolghet achter;</l>
<l><pb n="1,247"/> Het waer onneer, spraec mens hem laster.</l>
<l>Doe hy ghenesen was, was hy blyde,</l>
<l>Dat hy vaeren mocht te stryde;</l>
<l>Synre coemst waeren sy in hoghen,</l>
<l n="8460">Sy danckten hem so sy best moghen</l>
<l>Ende seiden: "Heer, als ghys hebt stade,</l>
<l>"Soe coemt tot onsen hemelicken rade".</l>
<l>Ducke ghingen sy visieren</l>
<l>In herder menigher manieren,</l>
<l n="8465">Hoe sy voer Troyen souden vallen;</l>
<l>Mer die raet ontfaet hem allen:</l>
<l>Daer en wist niemant goeden raet,</l>
<l>Hoe men bestonde sulcken daet;</l>
<l>Sy en consten niet dat heer vervromen</l>
<l n="8470">Tensy dat sy mitten scepe comen.</l>
<l>"Mer het dunct my domheit. Dan,</l>
<l>"Comen sy der mit scepen an,</l>
<l>"Hoe sullen wy comen opt lant?</l>
<l>"Daer men ons weert op sceepscant,</l>
<l n="8475">"Het is quaet comen opten lande."</l>
<l>Dus vruchten sy haeren viande.</l>
<l>Dit hadden sy langhe stont ontsien</l>
<l>Ende veel gheraden van dien.</l>
<l><milestone unit="fol" n="61r"/> Eens daeghs quamen sy te samen</l>
<l n="8480">Om raet, die sy hierop namen.</l>
<l>Ic en cans segghen niet dus saen</l>
<l>Wat dat elc woude aengaen,</l>
<l>Mer ic sal u condt maken des,</l>
<l>Wat daer seide Pallamides.</l>
<l n="8485">Men hoerde gherne syn tael,</l>
<l>Want sy hem ghetruden wael.</l>
<l>                "Ghy heren," sprac hy, "grote scande</l>
<l>"Ist dat wy ligghen in desen lande:</l>
<l>"Gheleghen hebben wy, dat is waer,</l>
<l n="8490"><pb n="1,248"/> "Te deser stat wel een jaer;</l>
<l>"Noch en hebben wy Troyen niet ghesien.</l>
<l>"Groot volc ysser comen in dien,</l>
<l>"Die ons te sclaen hebben ghedaecht,</l>
<l>"Ist dat sy ghewynnen die maecht;</l>
<l n="8495">"Fosseide ende anders haer ghevoech</l>
<l>"Hebben sy synt ghemaeckt ghenoech;</l>
<l>"Sy hebben stonden, des moet ic claghen,</l>
<l>"Te vesten ende hulpen te bejaghen.</l>
<l>"My selven dunct dat, twaeren,</l>
<l n="8500">"Dat wy niet vorder en dorven vaeren.</l>
<l>"Waendy, heren, die stat onderlopen?</l>
<l>"Daertoe en hebt gheen hopen.</l>
<l>"Die haven en moegdy niet echt</l>
<l>"Wynnen sonder groot ghevecht.</l>
<l n="8505">"Dat en mach achterblyven niet,</l>
<l>"So wat daernae ghesciet,</l>
<l>"So wy langher hier viseren,</l>
<l>"So sy hem best moghen weren.</l>
<l>"Mer ontsien sy ons. dat is waer,</l>
<l n="8510">"Nu, dan aver een maent hiernaer.</l>
<l>"Die sulcken raet gheven mochte,</l>
<l>"Dat men die stat morghen sochte,</l>
<l>"Ende men hem dat vesten bename</l>
<l>"Ende dat volc dat hem te hulpe quame,</l>
<l n="8515">"Ende men die scepe maeckte ghereet,</l>
<l>"Ic waen hy wel deed, Gotweet.</l>
<l>"Ic waen dat lichtelic die haven wonnen.</l>
<l>"Gheven beteren raet die connen.</l>
<l>"Morghen, hoe dat gaen die saken,</l>
<l n="8520">"Doen wy ons scepe maken,</l>
<l>"Cartalen ende battaelgieren</l>
<l>"Ende mit topcastele verschieren;</l>
<l>"Dan wapenen wy ons mitter vaert</l>
<l>"Ende seylen te Troyenwaert.</l>
<l n="8525"><pb n="1,249"/> "Wy moetten ons te stryde setten,</l>
<l>"Ons en doech gheen langher letten;</l>
<l>"Ic waen ons dit te doen staet,</l>
<l>"Wien datter af coemt goet of quaet;</l>
<l>"Tensy mit crachten, ic en can bekennen</l>
<l n="8530">"Hoe dat men se mach verwynnen.</l>
<l>"Trecken wy, het is wel noene,</l>
<l>"Ende doen wat wy hebben te doen.</l>
<l>"Hier en is niemant, waer ghewonnen Troyen,</l>
<l>"Hy en soud mit groter joyen</l>
<l n="8535">"Weder te synen lande keren.</l>
<l>"Ic en weet anderen raet. Ghy, heren,</l>
<l>"Doet u dinc hiertoe besetten.</l>
<l>"Morghen, sonder enich letten,</l>
<l>"Willen wy dat dus sy ghereet,</l>
<l n="8540">"Wient lief sy ofte leet,</l>
<l>"Dat wy besitten moghen die stede,</l>
<l>"Mit crachten ende mit synne mede."</l>
<l>                Al dat volc, groot ende cleen,</l>
<l>Laefden desen raet ghemeen.</l>
<l n="8545">Die nacht verhaest hem ende gaet;</l>
<l>Des morghens in die dagheraet,</l>
<l>Eer die sonne scoen opgheet,</l>
<l>Waeren die scepe al ghereet.</l>
<l>In die casteel stont volc ter were,</l>
<l n="8550">Beid mit spieten ende mit speer;</l>
<l>Noyt en tierden, eer noch synt,</l>
<l><milestone unit="fol" n="61v"/> Heer ten orloegh bat een twint.</l>
<l>Haer scepe hebben sy ghescaert,</l>
<l>Tvolc mit wapen wel bewaert;</l>
<l n="8555">Beset hebben syt wel te voren,</l>
<l>Als ghy hierna sult horen,</l>
<l>Wie varen sal voer danderen al</l>
<l>Ende wie dat achtercomen sal.</l>
<l>Sy toghen op, mit groten heile,</l>
<l n="8560"><pb n="1,250"/> Aen die maste haer seile</l>
<l>Ghemaect van pellen ende van sindael</l>
<l>Ende van purpur impertael.</l>
<l>Haer banieren hebben sy ontwonden,</l>
<l>Daer haer teykene aen stonden;</l>
<l n="8565">Wel beset hebben sy die boert</l>
<l>Mit scilden achter ende voert,</l>
<l>Mit speren, mit baghen, mit gysaren,</l>
<l>Mit staven, mit swerden, twaeren.</l>
<l>So wie dat sach die scaer van scepen</l>
<l n="8570">Wert mit wonder begrepen.</l>
<l>Van achter hebben sy se ghehoet;</l>
<l>Den wynt hebben sy ter core goet;</l>
<l>Men sach daer menich banier.</l>
<l>Sy seylden henen herde schier;</l>
<l n="8575">VIJ groter mylen of mee</l>
<l>Men en mocht niet ghesien die see,</l>
<l>So was sy mit scepe ghedect.</l>
<l>In die see syn sy ghetrect,</l>
<l>Omdat sy daer landen willen.</l>
<l n="8580">Nummer en hebben se macht, mit scilden</l>
<l>So groot, die daer syn in die stede.</l>
<l>Eer dander nacht verdonckert mede,</l>
<l>Daer salder dusent die haven inlopen,</l>
<l>Mer eer sullent sy becopen.</l>
<l n="8585">Want, - ons seit dat ghedichte, -</l>
<l>Synt dat Got die werlt stichte</l>
<l>Was die havene noch niet ghenomen</l>
<l>Mit alsoe groter vromen.</l>
<l>                Tierst dat se die Troyene vernamen,</l>
<l n="8590">Quamen se uyt al te samen.</l>
<l>Syns heren en wilde nimant ontbieden:</l>
<l>Onghescaert wilden sy uytryden,</l>
<l>Alle warent ghesellen van der hant.</l>
<l><pb n="1,251"/> Neven die see op dat sant</l>
<l n="8595">Syn sy van Troyen alle ghelopen;</l>
<l>Nu moet daer menich huden becopen.</l>
<l>                Die van den scepe saghen wel</l>
<l>Dat sy en mochten niet el</l>
<l>Doen, dan lopen op dat sant</l>
<l n="8600">Ende vechten hant teghen hant.</l>
<l>Sy sien haer viande staen,</l>
<l>Die fellicke sullen ontfaen.</l>
<l>Sy wapenden hem, so sy best mochten,</l>
<l>Van den selven dat sy brochten.</l>
<l n="8605">Der en is so stout hem en wanhaghet</l>
<l>Ende hy en is int hertte versaghet.</l>
<l>                Protheselaus is yerst comen</l>
<l>Ende heft haven ghenomen,</l>
<l>- Te Pelarche droech hy crone -</l>
<l n="8610">Met hondert scepe herde scone.</l>
<l>Die wynt waeyde starc opt lant,</l>
<l>Sy quamen dryvende op tsant,</l>
<l>Sodat die stracste scepe besuerden,</l>
<l>Braken ende te stucken scuerden;</l>
<l n="8615">Dus hebben sy scade groot ghenomen</l>
<l>Eer sy syn te haven comen.</l>
<l>Sulc most daer verdrincken saen,</l>
<l>Die menighen prys had ontfaen.</l>
<l>Tierst dat sy uytten scepe spronghen,</l>
<l n="8620">Die Troyene om hem dronghen,</l>
<l>Ende maecten menighen martalaer;</l>
<l>Dit wast al dat men duchte daer.</l>
<l>Ten daed u niemant te verstaen</l>
<l>Die scade, die daer was in den opgaen;</l>
<l n="8625">Want reghen, hagel ofte snee</l>
<l><milestone unit="fol" n="62r"/> En valt soe dicke nummermee</l>
<l>Als die quarelen ende scichten:</l>
<l>Dat deed die lude sterven lichte.</l>
<l><pb n="1,252"/> Men scloech daer so seer mit swerden</l>
<l n="8630">Dats niemant en conde gheherden.</l>
<l>Alle die lude die voren quamen</l>
<l>Syn verwonnen al te samen,</l>
<l>Ghescoffiert ende ghedoot te hant:</l>
<l>Daer lachter VIJ<hi rend='sup'>c</hi> opt sant,</l>
<l n="8635">Die Troyen nummermeer en scaden.</l>
<l>Doe quamen hondert scepe gheladen,</l>
<l>Die vollen seylen liepen</l>
<l>Opt lant, daer danderen hulp riepen.</l>
<l>                Tierst dat die seylen waeren gestreken,</l>
<l n="8640">Die Troyene, die node weken,</l>
<l>Quamen te sceepsboerde saen,</l>
<l>Die niet uyt en lieten gaen.</l>
<l>Die Griecken namen armborste,</l>
<l>Sy doden menighen sonder vorste;</l>
<l n="8645">In den meesten hoep scoten sy altoes,</l>
<l>Daer wert menich lyveloes:</l>
<l>Menich viel daer doet te neder.</l>
<l>Die Troyene weken weder.</l>
<l>Die scepe ruemden die Griecken saen,</l>
<l n="8650">Die haer volc in staden staen,</l>
<l>Te samen syn sy ghegaen.</l>
<l>Prothelaus heft wel ghedaen:</l>
<l>Hy heft bescut mitten swerde</l>
<l>Syn volc, dat hem seer weerde;</l>
<l n="8655">Menighen Troyenen scloghen sy doot.</l>
<l>Daer was die wych starck ende groot:</l>
<l>En had syn lyf alleen ghedaen,</l>
<l>Der Griecken en waer gheen ontgaen.</l>
<l>So goet is hy van synre daet</l>
<l n="8660">Dat die wych al by hem staet;</l>
<l>Dieghene waeren op dat sant</l>
<l>Verloren veel by synre hant;</l>
<l>Sy en dorsten niet voer hem staen</l>
<l><pb n="1,253"/> Noch sy en mochten niet hem ontgaen;</l>
<l n="8665">Voer hem en moghen sys niet herden,</l>
<l>Sy en weten wat hem sals ghewerden,</l>
<l>So veel deed hy mit synre hant</l>
<l>Protheselaus op dat sant.</l>
<l>Noeyt en sach men wych des ghenoot,</l>
<l n="8670">Soe starck, so fel noch so groot:</l>
<l>Mit gisernen scerp ter cuer</l>
<l>Scloch men dear die helm doer;</l>
<l>Alsoe vielder doot</l>
<l>Dat die see wert al roet.</l>
<l n="8675">Die Griecken voer die scepe vochten,</l>
<l>Want sy nerghent vlien en mochten.</l>
<l>Hem is liever dat men se sclaet opt tsant,</l>
<l>Dan sy verdroncken altehant.</l>
<l>Bescloten syn sy haer ende daer;</l>
<l n="8680">Achter hem horen sy menich misbaer,</l>
<l>Die daer scloghen aen dat sant;</l>
<l>Want die wynt wayde opt lant.</l>
<l>Die see was vreselic op te sien.</l>
<l>Voren so stont hem herde onsien,</l>
<l n="8685">Want daer veel Troyen staen</l>
<l>Die se alle willen sclaen;</l>
<l>Doot leghet wel haer seste man.</l>
<l>Die Troyene liepen hem an,</l>
<l>Sy dreven se al op die see</l>
<l n="8690">Ende scloeghen hem af lude mee.</l>
<l>Ten scepe hebben sy se ghedreven,</l>
<l>Daer costet menighen syn leven;</l>
<l>Daer waeren sy seer gheaventuert.</l>
<l>Had dat speel langher gheduert,</l>
<l n="8695">Sy waeren doot; mer int einde</l>
<l>Holpen hem die van den topcastele,</l>
<l>Die baven opten mast stonden.</l>
<l>Sy maecten veel dieper wonden;</l>
<l><pb n="1,254"/><milestone unit="fol" n="62v"/> Mit crachten dreven sy se te lande:</l>
<l n="8700">Wel dusent lieten syder te pande.</l>
<l>                Archelaus die landen mittien</l>
<l>Ende Prothenor, diet ginc al sien.</l>
<l>Al staenden seilden sy aent lant ghereet,</l>
<l>Ist den viande lief of leet.</l>
<l n="8705">Van L scepe syn sy saen</l>
<l>Al te samen ghegaen;</l>
<l>Ghewapent waeren sy totter hant.</l>
<l>Mer, eer sy quamen verre opt lant,</l>
<l>Quamen hem die Troyene teghen,</l>
<l n="8710">Die der veel hebben verscleghen.</l>
<l>Mer, tierst dat sy versament waeren</l>
<l>Deen mitter anderen scaeren,</l>
<l>Hielden sy den stryt mitter hant,</l>
<l>Totdat sy quamen aent lant</l>
<l n="8715">Die gheen die Nestor brochte,</l>
<l>Die Athenor in Piere sochte.</l>
<l>Wel XL scepe mit staenden seile</l>
<l>Bracht hy den Griecken te heyle.</l>
<l>Te spade quamen sy haeren maghen,</l>
<l n="8720">Dochte hem die se vechten saghen.</l>
<l>Uytten scepe vielen sy by vyven,</l>
<l>Luttel yemant wouder in blyven;</l>
<l>Te wighe hadden sy groten gheer.</l>
<l>Mitter haest liepen sy ten heer,</l>
<l n="8725">Aldaer sy saghen die meeste noot;</l>
<l>Mitten swerden liepen sy al bloot,</l>
<l>Sy scloghen doot dat sy gherochten;</l>
<l>Dander die landen al dat sy mochten.</l>
<l>Archelaus quam daermeede,</l>
<l n="8730">Die seer vacht teghen die stede.</l>
<l>Goet ridder was hy ende weert,</l>
<l>Al ghetrect hielt hy syn sweert.</l>
<l>Prothenor was daer onverveert,</l>
<l><pb n="1,255"/> Verbolghen recht als een lybaert;</l>
<l n="8735">Hy en ontsach altoes gheen leet,</l>
<l>Op die van Troyen was hy wreet.</l>
<l>Hy toenden hem van synen speel:</l>
<l>Der Troyenen scloech hy veel.</l>
<l>                Ascalaphus ende Alcius beide</l>
<l n="8740">Namen haven ghereide,</l>
<l>Recht mit XXX scepe, twaeren.</l>
<l>Daer en was gheen langher spaeren:</l>
<l>Alle vielen sy uyt ghereet.</l>
<l>Het was hem uyttermaten leet</l>
<l n="8745">Dat sy so langhe hadden ghemert;</l>
<l>Seer verbolghen ende vererret,</l>
<l>So syn sy te wyghe ghestreken.</l>
<l>Ic waen, die stoutste voer hem weken.</l>
<l>IIJ dusent, al versche, quamen saen</l>
<l n="8750">Den Griecken te hulpe ghegaen;</l>
<l>Want sy vercoeverden saen weder</l>
<l>Ende scloghen menighen der neder.</l>
<l>Totten scepe syn sy ghedreven,</l>
<l>Dat costen menighen syn leven.</l>
<l n="8755">En had niet daer gheweest die see,</l>
<l>Ghekeert en hadden sy nummermee.</l>
<l>Daer was die parse herde groot,</l>
<l>Ic en weet watter bleven doot,</l>
<l>Ende int water verdranc van desen.</l>
<l n="8760">Sy wouden wel elder hebben ghewesen,</l>
<l>Want grote scade hem ghesciede.</l>
<l>                Ulixes quam ende syn lude</l>
<l>Ende heft mit L scepen</l>
<l>Voer theer tlant begrepen,</l>
<l n="8765">Al tvolc ghewapent ten stryde.</l>
<l>Mer, des waeren sy onblyde</l>
<l>Dat sy altoes theer vromen.</l>
<l>Aen haer volc en mochten sy niet comen,</l>
<l><pb n="1,256"/> Dat tusschen hem twe waeren</l>
<l n="8770">XX<hi rend='sup'>m</hi> die se niet en spaeren.</l>
<l>Teghent volc vochten sy ghemeen;</l>
<l>Daer en was haer verlies niet cleen,</l>
<l><milestone unit="fol" n="63r"/> Want, eer hem hulpe mochte comen,</l>
<l>Hebben sy grote scade ghenomen.</l>
<l n="8775">Mer doch haer heer die was goet,</l>
<l>Die se troesten ende maeckten hem moet,</l>
<l>Ende hem verweert na leewes wyse:</l>
<l>Hy is een ridder goet van pryse,</l>
<l>Is dat hy levendich mach ontgaen.</l>
<l n="8780">Filimenys die quam daer saen,</l>
<l>Die stoutte, die milde, die goedertieren:</l>
<l>Hy sal se soeken als die fiere.</l>
<l>Te perde was hy ende sy te voet,</l>
<l>Tspeer hielt hy int ghemoet.</l>
<l n="8785">Ulixes hy gherochte,</l>
<l>Al wast dat hyt niet en becochte:</l>
<l>Hy stacken doer den scilt van lasuere,</l>
<l>Dat hyt hem maeckte veel te suere,</l>
<l>Ende den halsberch scoerden mede,</l>
<l n="8790">Sodat hy hem vallen dede;</l>
<l>Mer hy spranc op altehant,</l>
<l>Syn speer setten hy op syn hant</l>
<l>Ende liet hem daerop ryden:</l>
<l>Hy gheraeckten te dien tyden</l>
<l n="8795">Onder den kynne, recht in die kele;</l>
<l>- Der en souder niet ghenesen veel</l>
<l>Die alsoe waeren ghewont; -</l>
<l>Ter eerden viel hy in cortter stont:</l>
<l>Syn volc had syns levens vaer,</l>
<l n="8800">Sy dreven jamerlic misbaer;</l>
<l>Daer en lieten sy hem niet ter noot,</l>
<l>Hem en rocht, al sclaet men se doot.</l>
<l>Op haeren heer was hem so wee,</l>
<l><pb n="1,257"/> Som liepen sy in die see,</l>
<l n="8805">Want sy waenden apenbaer</l>
<l>Dat haer heer verscheden waer.</l>
<l>Op synen scilt leiden hem ter vert</l>
<l>Ende voerden hem ter statwert.</l>
<l>Ic waen, sy grote scade namen</l>
<l n="8810">Eer sy van den velde quamen.</l>
<l>Ulixes deedt wel ter cuer;</l>
<l>En had ghedaen die aventuer</l>
<l>Die Philimenys ghescieden,</l>
<l>Doot of ghevaen waeren die luden.</l>
<l n="8815">                Schier daerna oec soe was</l>
<l>Ghelaten die coninck Thoas,</l>
<l>Ende Ayax ende Thelamon,</l>
<l>Menelaus ende Aghamennon.</l>
<l>Dese havende in cortter tyt</l>
<l n="8820">Mit ghemake sonder stryt;</l>
<l>Opt lant droeghen sy haer perde,</l>
<l>Ghecoffertuert, duer ende weerde,</l>
<l>Mit maelgien van fynen stael,</l>
<l>Som mit purpur, som mit sindael.</l>
<l n="8825">Sy wapenden hem als ridders coen</l>
<l>Ende namen scachten ende payoen;</l>
<l>Haer scilde namen sy; - dats waer,</l>
<l>Die dach was scoen ende claer,</l>
<l>So seer blicten die scilde,</l>
<l n="8830">Dats cume yemant gheloven wilde. -</l>
<l>Ende als haer heer was ghescaert,</l>
<l>Was daer luttel tlyf ghespaert.</l>
<l>Sy lieten in dat heer lopen;</l>
<l>Dat sullen haer viande becopen,</l>
<l n="8835">So sy tierst moghen sullen sy wreken.</l>
<l>Daer was menich scilt doersteken,</l>
<l>In stucken vloghen daer die scachten;</l>
<l>Daer stortten ridders X werf achte.</l>
<l><pb n="1,258"/> Mitten swerden ghingen sy stryden:</l>
<l n="8840">Soveel vielder in cortten tyden,</l>
<l>Dat gheen man en mocht bescryven;</l>
<l>Daer mocht men jamer horen dryven</l>
<l>Van die men der scloech ende wonde,</l>
<l>Die huylden ghelyc honde.</l>
<l n="8845"><milestone unit="fol" n="63v"/> Protheselaus toech bet achter,</l>
<l>In thertte had hys groten lachter.</l>
<l>- Bet had hy manlicheit ghetoecht</l>
<l>Dan hy die grote toern doecht. -</l>
<l>Synre luden sach hy opten sande</l>
<l n="8850">Veel doot voer die viande;</l>
<l>Seer leet was hem syn scade,</l>
<l>Niet en had hys te claghen stade.</l>
<l>                Altehant doe dit was ghedaen,</l>
<l>Quamen danderen uytten scepe saen</l>
<l n="8855">Mit al den luden die sy brochten.</l>
<l>Ellic haesten hem die mochten</l>
<l>Ende voeren daert was onghediede</l>
<l>Op te wreken hare luden.</l>
<l>Daer quam der dusent ofte mee,</l>
<l n="8860">Die menighen man daer deden wee,</l>
<l>Wel opgheseten, des gheloeft,</l>
<l>Scilt aen den hals, helm opt hoeft,</l>
<l>Scarp dat sweert, starck dat speer,</l>
<l>Ende reden vromelic int heer.</l>
<l n="8865">Van groten moede seer ontsteken,</l>
<l>Voeren sy op die vyande wreken.</l>
<l>Sy reden haeren vollen loep;</l>
<l>Daer sy saghen den meesten hoep,</l>
<l>Maeckten sy groet moert.</l>
<l n="8870">Aldaer mocht men hebben ghehoert</l>
<l>Groot ghecry ende groet misbaer;</l>
<l>Daer haddet menich herde swaer:</l>
<l>Halsberch scoerden daer ende scilde.</l>
<l><pb n="1,259"/> Daer had menich ridder milde</l>
<l n="8875">Pyn, daer lachter opten monde;</l>
<l>Hy en leeft niet diet scryven conde.</l>
<l>Groot gheluyt maecten die swerden,</l>
<l>Daer men die helm scloech ter eerden:</l>
<l>Wel hebben die Griecken ghedaen.</l>
<l n="8880">                Mittien quam coninck Certes saen,</l>
<l>Wel mit VIJ dusent man;</l>
<l>Daer en was niemant die hem ghinc an.</l>
<l>Certes was vromich ende stout</l>
<l>Ende alle syn volc was hem hout;</l>
<l n="8885">In alle Troyen, daer ic ghien,</l>
<l>En was heer meer ontsien;</l>
<l>Orsen hadden sy van Araboes,</l>
<l>Ghescutte ende orse tot coes.</l>
<l>Sy waeren comen enen pat</l>
<l n="8890">Al sacht rydende uytter stat;</l>
<l>Ellic had synen baghe ghespannen.</l>
<l>Doe hy daer quam mit synen mannen,</l>
<l>Gaven sy enen "Hu!" altemael,</l>
<l>Dat wedercloncken alle die dael.</l>
<l n="8895">Groot wast gheclanc van den pesen,</l>
<l>Tghescutte en cond niemant ghenesen;</l>
<l>Grote scade was daer ghedaen</l>
<l>Van hem die der opten lande staen.</l>
<l>Sy velden veel mit diepen wonden,</l>
<l n="8900">Die nummermeer op en stonden.</l>
<l>Die Griecken en condent gheherden mee,</l>
<l>Mer sy vloen totter see</l>
<l>Altemael ghescoffiert.</l>
<l>Om weren en was daer niet ghevisiert;</l>
<l n="8905">In die see isser veel ghegaen.</l>
<l>En hadde Pallamedes ghedaen,</l>
<l>Die van der stat hadden se verscleghen,</l>
<l>Want niemant en stond daerteghen.</l>
<l><pb n="1,260"/>                 Pallamides sach dat verdriet</l>
<l n="8910">Datten Griecken daer ghesciet;</l>
<l>Al verwoyt was veel naer.</l>
<l>Hy was een ridder sonder vaer:</l>
<l>Wat dat een man dorst aengaen,</l>
<l>Dat dorst hy vromelic bestaen.</l>
<l n="8915">Ghewapent synt sy altesamen</l>
<l><milestone unit="fol" n="64r"/> Wel dusent ridders die hem quamen,</l>
<l>Die stout waeren ende onverveert,</l>
<l>Wel te harnas ende op goede pert,</l>
<l>Mit haeren scilde verdect,</l>
<l n="8920">Ten orloghe syn sy ghetrect.</l>
<l>Palamides sprac altehant,</l>
<l>Scilt om den hals, speer in die hant:</l>
<l>"Ay! hoe moegdy, Heren, sien</l>
<l>"Hoe die Troyene doen vlien</l>
<l n="8925">"Onse lude, die voer hem blyven doot!</l>
<l>"Daer is die scade herde groot;</l>
<l>"Ic en sach nie volc also begaeyt.</l>
<l>"Hoert, hoe hem dat volc ghelaet!</l>
<l>"Helpen wy hem, des hebben wy noot!</l>
<l n="8930">"Ryden wy aen hem, sy werden bloet,</l>
<l>"Ende ghemoeten se mit ghewelde,</l>
<l>"Wy dryven se van den velde!</l>
<l>"Hierenbynnen sullen dander landen</l>
<l>"Ende danderen vercoeveren te hande.</l>
<l n="8935">"Moghen wyt doen, wy sullent bestaen;</l>
<l>"So moghen wy groten prys ontfaen!</l>
<l>"Volcht my, ic vaer voren!"</l>
<l>Haer orsen scloghen sy mit sparen;</l>
<l>Palamides voer voer syn roten,</l>
<l n="8940">Meer dan enen baeghscoten,</l>
<l>Op een ors van Spagienlande,</l>
<l>Ic waen noyt man beter en cande;</l>
<l>- Syn scilt van silver, gout daerinne. -</l>
<l><pb n="1,261"/> Alsoe als hy quam int beghynne</l>
<l n="8945">Stac hy Athenor, diegoen</l>
<l>Die was Mennones suster soen.</l>
<l>- Van coninck Certes hielt hy syn lant.</l>
<l>Ic waen dat nie man en vant</l>
<l>Ghenen ridder alsoe goet. -</l>
<l n="8950">Elck quam in anders ghemoet</l>
<l>Ende setten hem beide ter weer.</l>
<l>Mer Pallamides stac syn speer,</l>
<l>Dat hem liep doer beiden syden</l>
<l>Ende hy viel doot in cortten tyden.</l>
<l n="8955">Twaeren, dat was groot scade,</l>
<l>Vromich was hy ende vroet van dade.</l>
<l>Die ridders quamen alle te samen,</l>
<l>Die nae Palamides quamen,</l>
<l>Haren vyande seer te scaden;</l>
<l n="8960">Ic waen, sy der wel hondert vallen daden,</l>
<l>Die nummermeer opstaen en moghen,</l>
<l>Noch den Griecken doen enich doghen.</l>
<l>Palamides sloechter veel,</l>
<l>Hy toenden hem van synen speel</l>
<l n="8965">Ende velder veel ende scloech,</l>
<l>Dat sy waeren aen hem ghevoech;</l>
<l>Ende hebben hem so wel byghestaen,</l>
<l>Dat sys prys hebben ontfaen,</l>
<l>Want sy se vromelicke sochten.</l>
<l n="8970">Soe wel streden sy ende vochten,</l>
<l>Dat sy der een deel leyden int bloot:</l>
<l>Wel IIJ<hi rend='sup'>c</hi> hebben sy der doot.</l>
<l>Mittien die ander hem verbouden,</l>
<l>Diet hem ontgelden doen souden.</l>
<l n="8975">Sy deden se weder achterwert jaghen,</l>
<l>Beid mit steken ende mit sclaghen,</l>
<l>Drie baghescote of meer:</l>
<l>Niemant en setten hem ter keer,</l>
<l><pb n="1,262"/> Sy weken alle op dat sant.</l>
<l n="8980">                Doe quam Hector altehant,</l>
<l>Op een ors van Spaghien vael,</l>
<l>- Nie en was beter, dat weet ic wael, -</l>
<l>Die scilt van goude mit tween lioen;</l>
<l>Al sulc was syn wapenroc doen.</l>
<l n="8985">Syn speer brac hy onsoete;</l>
<l>Prothelaus quam hem te ghemoete:</l>
<l><milestone unit="fol" n="64v"/> In synen scilt maeckten hy een scuere,</l>
<l>Syn halsberch stac hy al duer,</l>
<l>Dat hertte stac hy hem ontwee.</l>
<l n="8990">Sy mochten verveert syn te mee,</l>
<l>Diegheen die hem moeten rumen:</l>
<l>Gheraect hy se, hy doet se cumen.</l>
<l>                Nu moet ic van den Griecken saghen</l>
<l>Ende Prothelaus claghen.</l>
<l n="8995">Prothelaus, ridder goet,</l>
<l>Stout, vromich ende stryde vroet,</l>
<l>Hets scade dat ghy hier einde naemt!</l>
<l>Ghy wert die yerste die te lande quaemt,</l>
<l>Ghy hebt huden ghedaen soeveel,</l>
<l n="9000">U verlies gaet al uytten speel;</l>
<l>Men sal u claghen ommermeer.</l>
<l>Noch maect hy menich thertte seer;</l>
<l>Diegheen die u daden blyven,</l>
<l>Sal noch menighen Griecken ontlyven;</l>
<l n="9005">Syn rechte hant sal menighen sclaen,</l>
<l>Want ten mach niet anders vergaen.</l>
<l>                Hector deed den menighen pyne,</l>
<l>Markelic ende discepline;</l>
<l>In die hant hielt hy tsweert al bloot,</l>
<l n="9010">Des daghes scloech hy menighen doot.</l>
<l>In cortter wylen hebben wy bekent</l>
<l>Wie hy was diet al torment.</l>
<l>Syn stoutheit hebben sy becoft,</l>
<l><pb n="1,263"/> Mitten speer heft se Hector gherocht.</l>
<l n="9015">Also langhe als Hector vecht ende sclaet</l>
<l>Hebbent die Griecken ommer quaet,</l>
<l>Ende als hy sal rusten gaen</l>
<l>Soe syn sy vercoent saen,</l>
<l>Ende als sy hem wedercomen sien</l>
<l n="9020">Wycken sy al, want sy en ontsien.</l>
<l>Dit was des daghes wel VIJ werf.</l>
<l>                Doe quam Achilles, daer menich af sterf,</l>
<l>Alst was hoech vespertyt</l>
<l>Ende menich moede was in den stryt,</l>
<l n="9025">Want sy hadden parse veel</l>
<l>Ghedoecht in ghenen nytspeel.</l>
<l>Achilles en quam niet alleen;</l>
<l>VJ<hi rend='sup'>m</hi> waeren mit hem ghemeen,</l>
<l>Die te perde waeren herde wael;</l>
<l n="9030">Verdeckt waeren mit sindael,</l>
<l>Den scilt om den hals, menighen te vernoy.</l>
<l>Dus quamen sy totten tornoy,</l>
<l>Daer men so groot ridderscap deede</l>
<l>Ende soveel volcs verscloech opter stede.</l>
<l n="9035">Die Troyen hadden ghedreven</l>
<l>Die Griecken der see beneven;</l>
<l>Nu verdryven sy se avervoet</l>
<l>Ter statwert mit groter spoet.</l>
<l>Sy en conden niet ghehouden tfelt:</l>
<l n="9040">Ter statwert dreven sy se mit ghewelt.</l>
<l>Achilles deed wonder groot,</l>
<l>Hy scloechter meer dan c doot;</l>
<l>Hy deed hem een fel gheleyde,</l>
<l>Voer hem so vloen sy al gherede,</l>
<l n="9045">Als dat hirt doet voer den honden.</l>
<l>Troyene ontfinghen menighe wonde;</l>
<l>Daer en bleef niemant buten mueren,</l>
<l>Hem en wert dat leven te suere.</l>
<l><pb n="1,264"/>                 Voer die poerte weerden hem Parys,</l>
<l n="9050">Mitten swerde bejaghede hy prys.</l>
<l>Soe deed Troylus oec mede:</l>
<l>Men seit daer dat hyt wel dede.</l>
<l>Sy deden herde menighen keer,</l>
<l>Oec doegden sy pyne ende groot seer;</l>
<l n="9055">Aen hem tween was cranck ghewyn,</l>
<l>Mer die Griecken daden se in</l>
<l>Mit allegader den anderen heren,</l>
<l><milestone unit="fol" n="65r"/> Doch verloren sy veel aent keren.</l>
<l>Daer was ghesclaghen menich sclach;</l>
<l n="9060">Mer die nacht verwint den dach.</l>
<l>Die Griecken keerden aversyde,</l>
<l>Vro ende uyttermaten blyde;</l>
<l>Sy hebben volcs verlaren veel.</l>
<l>Dat behoert oec tot sulcken speel,</l>
<l n="9065">Die tierst verliest, dat hy wint naer.</l>
<l>                Op een ryvier, hiet Sancti, daer</l>
<l>Deed se Aghamennon comen al,</l>
<l>Om te besien in dat dal</l>
<l>Hoe men die tentte soude sclaen.</l>
<l n="9070">Talreyerst dat dit was ghedaen,</l>
<l>Ghinc ellic in syn pauweloen;</l>
<l>Nu is alreyerst bestaen dit doen.</l>
<l>Ic en can hier niet berichten des</l>
<l>Wat pauweloen had Achilles,</l>
<l n="9075">Ofte Ulixes ofte Aghamennon,</l>
<l>Of Ayax of Thelamon,</l>
<l>Of Nestor, die wile was starc.</l>
<l>Elc costen meer dan dusent marc,</l>
<l>Daer die coninghen in laghen.</l>
<l n="9080">Het docht hem wonder die se saghen,</l>
<l>Ende die menigherande scaren</l>
<l>Die ghinder versament waeren</l>
<l><pb n="1,265"/> Ende beset hadden die stede.</l>
<l>Elcken is besceden mede</l>
<l n="9085">Waer hy sal ligghen in dat dal</l>
<l>Ende mit hem syn heer al.</l>
<l>Als tvolc al uytten scepe quam</l>
<l>Ende aldus syn stede nam,</l>
<l>Wast heer herde groot, twaeren.</l>
<l n="9090">Daer was menich gulden aernen,</l>
<l>Ende daer was menich pellen rycke,</l>
<l>Groene ende roet van Affrycke,</l>
<l>Soveel ende van so goeder weerden</l>
<l>Dat die nacht der af verclaerden,</l>
<l n="9095">Ghelyc enen sonnenschyn.</l>
<l>Den nacht hadden sy grote pyn,</l>
<l>Luttel droncken sy ofte aten,</l>
<l>In sorghen waeren sy uyttermaten.</l>
<l>Sy hadden oec ghenoech ghehadt,</l>
<l n="9100">Mer dat die heren van der stat</l>
<l>Den niet en lieten gaen</l>
<l>Sy en souden se bestaen.</l>
<l>Al daden sy sciltwachte,</l>
<l>Niemant en scliepter in den nachte;</l>
<l n="9105">So langne waecten sy mit pynen,</l>
<l>Dat sy den dach saghen verschinen.</l>
<l>Groten raet hadden die Gryffoen</l>
<l>Hem selven ghemaect te doen,</l>
<l>Te sclapen ofte eten van brode,</l>
<l n="9110">Of te graven haer dode,</l>
<l>Of te halen eersaten inne;</l>
<l>Mer ten sal alsoe niet syn.</l>
<l>Ic waen, hem al sulc der nu vergaet,</l>
<l>Die eer avont die doot ontfaet,</l>
<l n="9115">Ende menighe weduwe wert ghemaect</l>
<l>Eer die sonne te hove gaet.</l>
<l>Die van Griecken die syn moede</l>
<l><pb n="1,266"/> Ende haers lyfs in groter hoede,</l>
<l>Want die van der stat haten</l>
<l n="9120">Haer gheselscap uyttermaten.</l>
<l>Die dagheraet was scoen ende claer;</l>
<l>Menighen hoerne hoerde men daer,</l>
<l>Op die crone van der stede,</l>
<l>Basunen ende trompetten mede.</l>
<l n="9125">Op die mueren, na mynen waen,</l>
<l>Stont van syden menich vaen,</l>
<l>Ende ponioen menighertiere,</l>
<l>Eerlic na synre manieren</l>
<l>Van goude ende van duere syden;</l>
<l n="9130">Men mocht bekennen verre ende wyde.</l>
<l><milestone unit="fol" n="65v"/> Noyt te voren noch nadien</l>
<l>En wert sulcken rycheit ghesien;</l>
<l>Het scheen een warachtich poert,</l>
<l>Die den ghebueren toebehoert.</l>
<l n="9135">Ende dient al eert, heren ende knechten,</l>
<l>Dat is Hector wel mit rechte;</l>
<l>Want, waer syn al eertrycke,</l>
<l>So vromich is hy selver sekerlicke,</l>
<l>Ende soe scoen; hy wers wel weert.</l>
<l n="9140">Hy en vaert niet als die is verveert;</l>
<l>Mer langhe eer die sonne opgaet,</l>
<l>Scaerde hy dat volc dat hem bestaet;</l>
<l>Op een plaetse groot ende breet</l>
<l>Setten hy syn volc ghereet,</l>
<l n="9145">Om te weten tghetal</l>
<l>Als men die stede rumen sal.</l>
<l>Tierste dat dit ghedaen is,</l>
<l>Deed hy ondoen Dardanides:</l>
<l>- Dat was der seste poerten een,</l>
<l n="9150">Weet wel dat sy niet en was cleen;</l>
<l>Groot was sy ende al gheheel</l>
<l><pb n="1,267"/> Daer en was aen steen noch quareel,</l>
<l>Dan van marbre altemael,</l>
<l>Groot ende starc ghemaect wael;</l>
<l n="9155">Mit goude waeren ghelyst die stene.</l>
<l>Ten leeft man noch wyf enghene</l>
<l>Die noch ye aldaer ghequam,</l>
<l>Daer sy al sulcke vernam.</l>
<l>Die toerne waeren wyt ende breet,</l>
<l n="9160">Die diepste graven die men weet,</l>
<l>Die lyste wel, die maeten hoghe,</l>
<l>Daeraen verwulft menich boghe, -</l>
<l>Eer Hector porden uytter stede</l>
<l>Waeren hem IJ<hi rend='sup'>c</hi> M mede,</l>
<l n="9165">Die des in groten wille waeren</l>
<l>Dat sy haer vianden niet en spaeren.</l>
<l>                Hector nam synre vrienden twee</l>
<l>Die veel Griecken deden wee;</l>
<l>Engheen en gherdy meer ghemynt,</l>
<l n="9170">Want ellic was anders moyen kynt.</l>
<l>Den ousten hiet men Glaucoen,</l>
<l>Ende den anderen Serpedoen.</l>
<l>Ghecroende coninck waeren sy beide,</l>
<l>In Lite lach haer moghentheide.</l>
<l n="9175">Sy doen ridderscap noch huden,</l>
<l>Want sy syn starc ende stout van leden.</l>
<l>Wel M ridderen hadden sy goede,</l>
<l>Stout ende scoen, van fieren moede,</l>
<l>Opgheseten wel ter cuer,</l>
<l n="9180">Dorsen bedeckt mit coffertuer,</l>
<l>Scilde aen den hals, speeren in die hant</l>
<l>Op dien dach was ellic een gygant.</l>
<l>Alreyerst voeren uyt diegoen;</l>
<l>Haer coninckstavel was sconincks soen,</l>
<l n="9185">Hectors broeder van Pryans syde,</l>
<l><pb n="1,268"/> Die stout ende goet was tallen stryde.</l>
<l>Cicilator was syn naem,</l>
<l>Van allen leden was hy bequaem;</l>
<l>Een die beste wast van den hove</l>
<l n="9190">Ende van den alremeesten love.</l>
<l>Het is recht dat men hem pryse seer,</l>
<l>Want hy ducke bejaghet eer.</l>
<l>Cicilator was ghewapent wel,</l>
<l>Op een ors starc ende snel,</l>
<l n="9195">Die scilt van goude, die boerd lasuere.</l>
<l>                Dese riddere reden buten muere</l>
<l>Totten lytsen alle te samen.</l>
<l>Daer waen ic dat aen hem quamen</l>
<l>Die stoutste coninck Theseus</l>
<l n="9200">Ende syn soen Archilegus.</l>
<l>Van crachten waeren dese heren;</l>
<l>Mer die waerheit wil ic u leeren:</l>
<l>Hector, die se uytcoes,</l>
<l>En kenden sy niet weerloes.</l>
<l n="9205">Onder den somme van synen heer</l>
<l>Hadden sy M ridder ofte meer,</l>
<l><milestone unit="fol" n="66r"/> Ic en weet ofter enich beter comen.</l>
<l>Haer helm syn beset mit bloemen,</l>
<l>Die scone waeren ende onghetelt.</l>
<l n="9210">Dese vervulden dat velt:</l>
<l>Ic waen der wel IIJ<hi rend='sup'>m</hi> waeren.</l>
<l>Doe sy quamen ter ander scaeren,</l>
<l>Gherichs speers hielden sy te samen,</l>
<l>Onthier ende die ander quamen.</l>
<l n="9215">                Hierna quam, scryft ons Dares,</l>
<l>Coninck van Frigien, Miteres,</l>
<l>Sandispus ende Althamus.</l>
<l>Drie dusent warender aldus,</l>
<l>Van enen lande, van enen rycke,</l>
<l n="9220">Opgheseten verweendelicke,</l>
<l><pb n="1,269"/> Helm opt thoeft ende speer verheven.</l>
<l>Haer wapen en waeren niet bescreven</l>
<l>Mit lasuere ende oec mit goude.</l>
<l>Troylus, alst Hector woude,</l>
<l n="9225">Was van deser scaeren heer.</l>
<l>Beter ridder en was synt noch eer.</l>
<l>Syn ors was dapper, starc ende groet,</l>
<l>Syn scilt was van goude roet,</l>
<l>Besprinct mit leeuwen van lasuere.</l>
<l n="9230">Hector sprac ter selver uyere:</l>
<l>"En ryt te verre niet inne,</l>
<l>"By trouwe die ic sculdich bynne.</l>
<l>"Dese IIJ jaer, nu syt in hoghen,</l>
<l>"Vinden ghenoech aen hem torloghen.</l>
<l n="9235">"Hoet u van saken nacht ende dach</l>
<l>"Die men to dompheit keren mach;</l>
<l>"Ic ontsie die vromicheit</l>
<l>"Ende die stoutheit die ic aen u weet.</l>
<l>"Wel west in hoeden in den stryde;</l>
<l n="9240">"Got sent u weder ghesont ende blyde!"</l>
<l>                Troylus antwoerde: "Heer,</l>
<l>"Wat sal deser taelen meer?</l>
<l>"Mer al dat ghy my ghebiet</l>
<l>"En wil ic achterlaten niet."</l>
<l n="9245">Doe voeren die IIJ conighen uyt,</l>
<l>Ghetaeghelicke als een bruyt;</l>
<l>Drie M synre ofte meer,</l>
<l>Die menighen doen sullen groot seer.</l>
<l>Oec sullen sy hulpe hebben te doen</l>
<l n="9250">Eer die dach coemt totter noen.</l>
<l>                Ter derder scaeren waeren van pryse</l>
<l>Gheset die heren van Laryse;</l>
<l>Dat een was van Hupor die grote,</l>
<l>Die stoutste onder die ghenote,</l>
<l n="9255">Ende Cupesus die meerre was.</l>
<l><pb n="1,270"/> Mer weet wel die waerheit das,</l>
<l>Dat en was beter ridder engheen.</l>
<l>Sy doen noch huden craken been,</l>
<l>Beid van ridderen ende van sarjanten:</l>
<l n="9260">Sy gheleken bet gyganten</l>
<l>Dan anderen luden, gheloves mie.</l>
<l>VIJ<hi rend='sup'>c</hi> ende dusentwerf drie</l>
<l>Hadden sy der wel opgheseten,</l>
<l>Die hem seer hoghe vermeten.</l>
<l n="9265">Hector was een Seghelaert,</l>
<l>Synen broeder, eenen bastaert,</l>
<l>Dien hy uyttermaten mynden,</l>
<l>Want hy hem goet ten wapen kinde.</l>
<l>Dese voeren uyt ten stryde,</l>
<l n="9270">Elck wel vaste aen danders syde.</l>
<l>                Remus, die coninck van Tisonie,</l>
<l>Brachter die vierde partie:</l>
<l>Daer en was so groot van luden</l>
<l>Noch gheen so mechtich, hoer ic duden.</l>
<l n="9275">Des conincks wapen waeren duere,</l>
<l>Scoen ende goet na synre maniere.</l>
<l>Tors had hy uyttermaten goet,</l>
<l>Der en quam gheen beter int tghemoet;</l>
<l><milestone unit="fol" n="66v"/> Syn scilt al mit goude verheven,</l>
<l n="9280">- Daer en was niet anders op ghescreven -</l>
<l>Verdect mit purpur herde duere,</l>
<l>Daerin ghate menighertiere;</l>
<l>Dat purpur was swert, tgout fyn,</l>
<l>Des docht hy te beter syn.</l>
<l n="9285">Dit volc leiden Palidamas,</l>
<l>Als hem van Hector bevalen was,</l>
<l>Die hem daeraf maeckten coninckstavel,</l>
<l>Want hy kenden stout ende voer havel.</l>
<l>Polidamas, die stoutte, die coen,</l>
<l n="9290">Sat op een ors van Arregoen,</l>
<l><pb n="1,271"/> Dat dapperste was van der scaren.</l>
<l>In synen scilt stont menich aren</l>
<l>Van goude, gheset op dat groen.</l>
<l>Tot Hector reet die ridder coen:</l>
<l n="9295">"Heer," seid hy, "nu ben ic vro</l>
<l>"Dat ons comen is also,</l>
<l>"Dat ons huden te stryden steet</l>
<l>"Teghen tfolc dat wy hebben leet,</l>
<l>"Ende die ons waenden hebben verveert;</l>
<l n="9300">"Nu sal men sien wie prys is weert!</l>
<l>"Nu sullen die Troyen swyghen</l>
<l>"Ende die bloeden, die mit taelen cryghen!</l>
<l>"Men sal die goede kennen wael;</l>
<l>"Dit speel wort ons altemael."</l>
<l n="9305">                Hector sprac ten selven tyden:</l>
<l>"Wie so droeve is of blyde,</l>
<l>"Ghy duncts my wesen vro.</l>
<l>"Die prys en gaet nummer also,</l>
<l>"U en werdes ommer een deel,</l>
<l n="9310">"Al bleef u volc daer al gheheel.</l>
<l>"Beter dat ghy syt als ende als</l>
<l>"En hinck huden scilt aen den hals.</l>
<l>"Gaet henen, volgt uwer scaren".</l>
<l>- "Gherne," sprac hy, "heer, twaeren."</l>
<l n="9315">Mittien voeren sy op die heyde</l>
<l>Opten cant van der fosseyden</l>
<l>                Die van Pennonen quamen daer,</l>
<l>Sy brachten die vyfte scaer,</l>
<l>Daeraf coninck was Pretermissus</l>
<l n="9320">Ende syn gheselle Crepeus.</l>
<l>Dese en hadden noch spiet, noch speer,</l>
<l>Noch gheenre banieren en hadden sy gheer.</l>
<l>Orssen hadden sy, dapper ende snel,</l>
<l>Ende verdect herde wel.</l>
<l n="9325">Wel ghewapent waeren sy mede,</l>
<l><pb n="1,272"/> Na hare costumen, na hare sede,</l>
<l>Baghen hadden ende menich heister.</l>
<l>Diephebus was hare alre meister;</l>
<l>Want hem Hector, syn broeder, hiet,</l>
<l n="9330">Sy dadent al ende en lietens niet.</l>
<l>Enen koker hadden sy vol stralen</l>
<l>Ghetempeert uyttermaten wale,</l>
<l>Die hy vercopen sal te stryde</l>
<l>Dieghene van der ander syde,</l>
<l n="9335">Hoewel dat sy niet en coften</l>
<l>So duere coep, synt dat sy se sochten.</l>
<l>                Nu naect een scare, dat is die seste;</l>
<l>Dat waeren die van Argreste.</l>
<l>Sy waeren opgheseten wel</l>
<l n="9340">Op orssen starc ende snel;</l>
<l>Helme ende scilde vergult wel duere,</l>
<l>Wyt ende swert, groen van lasuere;</l>
<l>Som mit spieten, som mit speren,</l>
<l>Daer sy hem mede souden weren.</l>
<l n="9345">Hieraf is coninck Esdras</l>
<l>Ende coninck Syoen, syt seker das,</l>
<l>Die menighen syn lant wan af.</l>
<l>- Men leest datten syn wyf vergaf. -</l>
<l>Dese coninck hadde enen waghen,</l>
<l n="9350">Die scoen was in dien daghen;</l>
<l>Daer plach hy op te sitten in stryde,</l>
<l>Hy ende een deel van synre syde;</l>
<l><milestone unit="fol" n="67r"/> Van ebenus waren die rade,</l>
<l>So goede sal men vinden spade;</l>
<l n="9355">Baven was hy van elpsbene</l>
<l>Mit goude verlicht al ghemene;</l>
<l>So bewracht ende so besneden</l>
<l>Mit groter behendicheden,</l>
<l>Dat ment niet en mach volloven;</l>
<l n="9360">Verdect was hy al boven</l>
<l><pb n="1,273"/> Mit eens elps duere huyt</l>
<l>Verlicht mit goud al uyt ende uyt,</l>
<l>Daerin stonden so duer stene,</l>
<l>So goede ende soe menich eene,</l>
<l n="9365">Dat elcken man groet wonder dochte;</l>
<l>Hoe dat ment ghemaken mochte,</l>
<l>Men en mochten nerghens doersteken</l>
<l>Noch niet lichte mit sclaghen breken.</l>
<l>Twe dromedaryse toghen hem wel,</l>
<l n="9370">Die waeren uyttermaten snel.</l>
<l>Die waghe was in stryde nutte,</l>
<l>Der was inne vreselic ghescutte,</l>
<l>Swerden goet ende ghysaeren</l>
<l>Die men daer niet en woude sparen.</l>
<l n="9375">Diet saghen hadden wonder groot,</l>
<l>Want sy nie en saghen dies ghenoot.</l>
<l>Den coninck Fioen ende Esdras</l>
<l>Beval Hector Pictagoras,</l>
<l>Synen broeder, enen bastaert,</l>
<l n="9380">Dien hy van hertten had weert.</l>
<l>Syn scilt was van silver wit</l>
<l>Bescreven, soc vind ic dit,</l>
<l>Een baer van lasuer int bellonc.</l>
<l>Op een ors sat hy - was jonc -</l>
<l n="9385">Van Arabien, mit bonter huyt;</l>
<l>Sonder ghescal voer hy uyt.</l>
<l>                Nu hoert, also als ic voert las,</l>
<l>Hector sprac: "Swagher Eneas,</l>
<l>"En ist niet tyt dat ghy uytvaert?</l>
<l n="9390">"Weest van der sevender scaren weert,</l>
<l>"Dats van dien van Latoene;</l>
<l>"Ten is beter volc onder den trone.</l>
<l>"Hout ons Eufeme, den ammirout;</l>
<l>"Hy is van daghen cael ende stout.</l>
<l n="9395">"Verloren wy hem, dat waer scade,</l>
<l><pb n="1,274"/> "Icken en ken so vroeden man van rade."</l>
<l>Eneas sprac: "Aen Gade staet al!</l>
<l>"By my, ten doe groot ongheval,</l>
<l>"Waen ic dat hy verloren niet wort.</l>
<l n="9400">"Nu siet dat ghy die sake cort;</l>
<l>"My seide een al sonder ghyle</l>
<l>"Dat sy ghereet syn langhe wyle.</l>
<l>"Wy en vaeren uyt mit ghewelt,</l>
<l>"Sy moghen ons verbieden tfelt,</l>
<l n="9405">"Sodat sy mit haren luden</l>
<l>"Ons die poerten sullen verbieden,</l>
<l>"Ende te nauwe maken den pat;</l>
<l>"Dan moeten wy blyven in die stat."</l>
<l>Hector sprac: "Ghy segt waer;</l>
<l n="9410">"Mer eer sullen syn versclagen daer</l>
<l>"XXX dusent ridderen fyn,</l>
<l>"Die van buten alle syn,</l>
<l>"Eer men ons hout in die stat.</l>
<l>"Nu vaert uyt; ic segghe u dat,</l>
<l n="9415">"Dat ic saen ghereet ben.</l>
<l>"Ende en versament niet aen hem</l>
<l>"Eer ic uyt ben comen mede</l>
<l>"Ghewapent, mittien van der stede:</l>
<l>"U mochter af comen verdriet."</l>
<l n="9420">- "Heer," sprac hy, "en merret niet."</l>
<l>Mittien voer uyt synen pas</l>
<l>Mit eenre scaren Eneas.</l>
<l>                Parys quam uyt mitten coninck Certe,</l>
<l>Die heer was van dien van Parte,</l>
<l n="9425">Ende qualicke van hertten voer</l>
<l>Om synen neve Sictamoer.</l>
<l><milestone unit="fol" n="67v"/> Mer dat deed hem vrolicke spreken,</l>
<l>Dat hy hem schier waent wreken.</l>
<l>Ghewapent waeren sy alle wael,</l>
<l n="9430">In haer kokere scarpe strael;</l>
<l><pb n="1,275"/> Seer starc waeren haer boghe:</l>
<l>Ic waent die Griecken ontsien moghen,</l>
<l>Want sy der veel sullen versclaen.</l>
<l>Parys die was, sonder waen,</l>
<l n="9435">Ghewapent uyttermaten wael:</l>
<l>Een sweert had hy van fynen stael,</l>
<l>Den boghe in die hant, den helm opt thoeft,</l>
<l>Den koker vol pylen, des gheloeft;</l>
<l>Hy had een ors van pryse goet,</l>
<l n="9440">Des en ontsach hy gheen ontmoet;</l>
<l>Een scilt van goud, ic wil ghy weet,</l>
<l>Daerin Helenen mouwe gheset.</l>
<l>Dit is, twaeren, die achste scaer,</l>
<l>Die doer den Griecken niet en is in vaer:</l>
<l n="9445">So na sullen sy ryden den gasten,</l>
<l>Dat sy se swaer sullen belasten.</l>
<l>                Hector nam alle diegheen mede</l>
<l>Die behoerden ter goeder stede.</l>
<l>Daer was menich ridder maer:</l>
<l n="9450">Hieraf maecten hy die IXste scaer.</l>
<l>Gheen volc was ghewapent bat</l>
<l>Noch weerachtigher in die stat.</l>
<l>Dese waeren van Hectors syde,</l>
<l>Dese gheleiden hy ten stryde,</l>
<l n="9455">Daer hy meed hulpen sal ter noot</l>
<l>Sulcke die anders bleven doot.</l>
<l>Mit hem voerden hy der broederen X,</l>
<l>Priamus kinder, ridders sien,</l>
<l>Die aen syn joffrouwen waeren ghewonnen,</l>
<l n="9460">Scoen ende van hoghen connen.</l>
<l>Ic noem se u nu, hoert een deel.</l>
<l>Die yerste hiet Odineel,</l>
<l>Anthonis des anderen naem was,</l>
<l>Die derde Dolas, die vierde Esdras;</l>
<l n="9465">- Dolas was starc ende groot</l>
<l><pb n="1,276"/> Ende syn wapene waeren al root. -</l>
<l>Die vyfte hiet Cicilloen</l>
<l>Ende die seste Quincilloen;</l>
<l>- Die Quincilloen was best ghemynt,</l>
<l n="9470">Hy en had lasters niet en twint. -</l>
<l>Romederus hiet die sevende:</l>
<l>Men en wist so moyelicken levende,</l>
<l>- Hy en sanc noch en plach te mynnen; -</l>
<l>Goet ridder was hy, wildyt kynnen.</l>
<l n="9475">Die achste hiet Kassibilaus;</l>
<l>Die negentste, van Daron Danaus;</l>
<l>Doraquallis, die soene Mahes,</l>
<l>Hiet die tienste, gheloeft my des:</l>
<l>- Mahes, dat was een joffrouwe,</l>
<l n="9480">Ic waen, men nummer scoenre en scouwe;</l>
<l>Sy starf doe sy syns ghenas,</l>
<l>Dat uyttermaten groet scade was. -</l>
<l>Dese waeren uyt mit haren heere</l>
<l>Ende sullen noch huden vechten seer.</l>
<l n="9485">Haeren heer en laet sy niet deren,</l>
<l>Also langhe als syt moghen weren.</l>
<l>Ghewapent als conincks kinder</l>
<l>Quamen sy te stryde ghinder.</l>
<l>X<hi rend='sup'>m</hi> ridders waeren hem mede,</l>
<l n="9490">Alle ghebaeren uytter stede.</l>
<l>                Hector sat op Galenteye,</l>
<l>Dat hem seinden Penticeleye,</l>
<l>Die hem had van hertten weert:</l>
<l>Daer gaf hy hem so goeden peert;</l>
<l n="9495">Het was dat groetste, scoenste opten dach</l>
<l>Dat ye man ter werlt sach,</l>
<l>So goet, soe groet ende so snel;</l>
<l>Men en mocht u niet ghesegghen wel,</l>
<l>Hoe scoen dat pert was sonder scop.</l>
<l n="9500"><milestone unit="fol" n="68r"/> Hector satter ghewapent op;</l>
<l><pb n="1,277"/> Ten coninck sprac hy, synen vader:</l>
<l>"Heer, ic volghe den volc algader,</l>
<l>"Volcht my ten lesten naer.</l>
<l>"Hebt mit u ghenoech ridders daer</l>
<l n="9505">"Ende alle die voetgangers mede,</l>
<l>"Die hier syn in deser stede.</l>
<l>"Doet die litsen vast scluten,</l>
<l>"Soe datter niemant en coem buten,</l>
<l>"Wat onser oec ghesciet.</l>
<l n="9510">"Wy en dorven ons vervaeren niet</l>
<l>"Dat sy ons yet moghen scade,</l>
<l>"Ofte indryven ofte verladen.</l>
<l>"Ist oec dat men ons verdryft,</l>
<l>"So coemt ende siet dat niet en blyft."</l>
<l n="9515">- "Dat doen ic gherne," sprac die heer,</l>
<l>"Op u hant troest ic my seer,</l>
<l>"Dat ghy sult haer volc doerbreken</l>
<l>"Ende onsen groten laster wreken.</l>
<l>"Huet u wel ende keer tot my.</l>
<l n="9520">"Die Gade moeten hueden dy!"</l>
<l>                Hector die voer uyt tehant,</l>
<l>Scilt aen den hals, speer in de hant.</l>
<l>Teghen die Griecken wies hem die moet.</l>
<l>Ic waen, hyt saen te weten doet,</l>
<l n="9525">Aen syn ghelaet al apenbaer,</l>
<l>Dat hy se gherne bracht in vaer.</l>
<l>Syn scilt was onghelyc den anderen</l>
<l>Die mit hem te wyghe wanderen:</l>
<l>Twe lioenen droech hy rampant,</l>
<l n="9530">Ellic staende cant teghen cant,</l>
<l>Van goude ende staende in savel.</l>
<l>Sy hielden hem voer coninckstavel;</l>
<l>Dus lieten sy hem voer hem allen vaeren</l>
<l>Ghewillelicke mit synre scaeren.</l>
<l n="9535">Hy hiet dat sy mitter vaert</l>
<l><pb n="1,278"/> Hem volghden ten tenttenwert.</l>
<l>Die X scaren toeghen dane</l>
<l>Ghewilliclic, na mynen wane,</l>
<l>Mit haeren banieren verheven:</l>
<l n="9540">Die eerde dochte onder hem beven.</l>
<l>Menich banier was der in die hant,</l>
<l>Ende menich ors uyt Spagienlant,</l>
<l>Ende menich scilt gheverwet wael:</l>
<l>Tlant docht ontsteken altemael.</l>
<l n="9545">Opter mueren laghen die vrouwen,</l>
<l>Int thertte bevaen mit groten rouwen.</l>
<l>Des conincks dochter die lach daer moy</l>
<l>Om te sien den tornoy.</l>
<l>Oec so was daer vrouwe Helenen,</l>
<l n="9550">Bevaen mit uyttermaten wene.</l>
<l>Poertersse ende ander joffrouwen</l>
<l>Mocht men daer ten mueren scouwen,</l>
<l>Die thertte hadden seer verveert.</l>
<l>Priamus voer mitter vaert</l>
<l n="9555">Mit altemael synen luden,</l>
<l>Daer die verste lytse schieden.</l>
<l>Al daer versetten hy syn scaren</l>
<l>Mitten luden die by hem waeren.</l>
<l>Dat deed hy so nauwe wachten</l>
<l n="9560">Datter niemant uyt en mocht mit crachten.</l>
<l>                Viertich kinderen had Pryan,</l>
<l>Die hy alle buten wan.</l>
<l>XIIJ noemdicker voren;</l>
<l>Hier moegdy van den anderen horen.</l>
<l n="9565">Sy waeren mit hem bleven daer:</l>
<l>Dies waeren sy erre, weet voerwaer.</l>
<l>Liever hadden sy, als die best,</l>
<l>Voren te syn dan mitten lesten;</l>
<l>Mer daer en woud niemant niet</l>
<l n="9570"><pb n="1,279"/> Laten dat haer vader hiet.</l>
<l>Die yerste hiet Menelaus,</l>
<l>Dander Ystor, die derde Cyrus,</l>
<l>Die vierde Celidomas,</l>
<l><milestone unit="fol" n="68v"/> Die vyfte Armogaras,</l>
<l n="9575">Madan Clariaus die seste,</l>
<l>Die sevende Sadmas die beste,</l>
<l>Margarietoen dat was die achte,</l>
<l>- Die was van Achilles ghesclachte,</l>
<l>Ende syn moeder, als ic las,</l>
<l n="9580">Eens conincks dochter was; -</l>
<l>Die neghende hiet Famiel</l>
<l>Ende die tiende Brundegmel;</l>
<l>Die elfte hiet Mathan,</l>
<l>Die XIJ<hi rend='sup'>t</hi><hi rend='sup'>e</hi> hiet Almadran,</l>
<l n="9585">Gylogadus was die XIIJ<hi rend='sup'>t</hi><hi rend='sup'>e</hi></l>
<l>Ende Godoles die ridder XIIIJ<hi rend='sup'>t</hi><hi rend='sup'>e</hi>;</l>
<l>Anglas was XV<hi rend='sup'>t</hi><hi rend='sup'>e</hi> kint,</l>
<l>- Niemant en conde scaers bet synt,</l>
<l>Een ridder wast stout ende coen;</l>
<l n="9590">Wy en lesen niet van Absoloen,</l>
<l>Davids soen, dat syn haer</l>
<l>Yet scoenre was, dat weet voerwaer;</l>
<l>Nesdamors ende Charee,</l>
<l>Aldus hieten die ander twee.</l>
<l n="9595">                Dese hielt Priamus te synre scaren,</l>
<l>Want sy hem ghetrouwe waren:</l>
<l>Ist starc ofte cranc ghemoet,</l>
<l>Sy en wyken hem nummer voer.</l>
<l>Alle waeren sy ghewapent ghinder</l>
<l n="9600">Cierlike als edel kinder.</l>
<l>                Van Cicilie Pandarus,</l>
<l>Noch alle die hoerden te synen huys,</l>
<l>Noch IIIJ coninghen ende haer doen</l>
<l>Die waeren van Calopoen,</l>
<l n="9605"><pb n="1,280"/> Noch dat volc van Botie</l>
<l>Daer noch wast die goede specie,</l>
<l>Noch dat volc oec van Botine,</l>
<l>Noch alt tfolc aver marine,</l>
<l>Noch die Paflagoen mede</l>
<l n="9610">- Die waeren in groter seerichede,</l>
<l>Om haeren heer die was ghewont,</l>
<l>Die se alle maecte ghesont, -</l>
<l>Noch die van Lisonie mede</l>
<l>En voeren des daghes niet uytter stede.</l>
<l n="9615">Dat was wysheit: sy en wouden niet,</l>
<l>Hoe soe dese sake ghesciet,</l>
<l>Dat sy te samen op enen dach</l>
<l>Allen quamen in swaer ghelach,</l>
<l>Noch so verpynt op een stonde,</l>
<l n="9620">Sy en hadden al sulcken ghesonde</l>
<l>Daer sy meed ten anderen daghe</l>
<l>Den Griecken loenden haer sclaghe.</l>
<l>Beid reden sy te synen doen</l>
<l>Ghemeenlicke al syn baroen.</l>
<l n="9625">                Nu is al dat heer in porre.</l>
<l>Daer en was noch poerte noch toerne,</l>
<l>Hy en was mit wapen wel bewaert.</l>
<l>Hoert hoe die Griecken waeren ghescaert.</l>
<l>                Aghamennon en rust nummermeer,</l>
<l n="9630">Syn volc starct hy als een heer.</l>
<l>Hy seit: "Sy sullen te wyghe vaeren</l>
<l>"Alle die besten mitten vorstenscaeren."</l>
<l>Patroclus voerden dyerste roten,</l>
<l>Dat was die starcste van hare groten;</l>
<l n="9635">Mit hem voerden hy Achilles lude,</l>
<l>Want, wat dinc dat ghescieden,</l>
<l>Dat deen hadde had dander mede,</l>
<l>Sonder enich pyntlichede.</l>
<l><pb n="1,281"/> Noyt en waeren ridders so ghelieve,</l>
<l n="9640">Doet men ons verstaen in brieven.</l>
<l>Achilles was ghewont of erre,</l>
<l>Des waen ic dat hy ten tentten verre.</l>
<l>Merioen voerden die andre:</l>
<l>Men en vant niet van Alexandre</l>
<l n="9645">Dat hy beter ridder was,</l>
<l><milestone unit="fol" n="69r"/> Een coninck wast, gheloeft my das.</l>
<l>Ydomeus voer mitten heere</l>
<l>Ende IJ dusent ridderen of meere.</l>
<l>Mynesteus, die scone deerne,</l>
<l n="9650">Die hertoghe was van Athene,</l>
<l>Leyden die derde partie.</l>
<l>Doe quam tfolc van Hircanie,</l>
<l>Daer was coninck Aschalapus</l>
<l>Ende syn soen Alcius:</l>
<l n="9655">Sy brachten die vierde scaere;</l>
<l>Haer volc en wist niet waer.</l>
<l>Die vyfte was van Bona,</l>
<l>Ten was sulc volc verre noch na:</l>
<l>Daer droech Archelaus crone</l>
<l n="9660">Ende Prothenor, die stoute, die scone;</l>
<l>Ghenen stoutter en vant men ghinder,</l>
<l>Oec warent onderlinghe oems kinder.</l>
<l>Menelaus was mitter sester,</l>
<l>Die ten orloghe node ruste;</l>
<l n="9665">Mit hem voeren die van Sparchien,</l>
<l>Die onverveert waeren van hertten.</l>
<l>Coninck Cedius ende coninck Epariscropos,</l>
<l>Mitten volc van Fossidos,</l>
<l>Maecten hy die sevende scaer,</l>
<l n="9670">Die menighen man bracht in vaer,</l>
<l>Want sy hadden, als wy horen,</l>
<l>Menighen ridder uytvercaren.</l>
<l>Ayax ende Thelamon</l>
<l><pb n="1,282"/> Maecten die achste in haeren doen.</l>
<l n="9675">Mit hem voert tfolc van Salomynen,</l>
<l>Stout ende starc alst was in schynen;</l>
<l>Sy hadden IIJ amelaren</l>
<l>Ende Theuter den coninck altemale.</l>
<l>Van den IIJ was een Tentheus,</l>
<l n="9680">Die ander hiet Opimatus,</l>
<l>Ende die derde Dorioen,</l>
<l>Ende die vierde Olexioen.</l>
<l>Die IXste scaer voerden Thoas,</l>
<l>Die stout, starc ende coen was.</l>
<l n="9685">Aiax, van Lagre, voerden die tiende,</l>
<l>Die wel den Griecken diende.</l>
<l>Die XJte was van Calchidone,</l>
<l>Aldaer Fenix in droech crone.</l>
<l>Nestor, die out was ende vrome</l>
<l n="9690">Ende die rycste die ic noeme,</l>
<l>Leyden die XIJste mittien van Piere.</l>
<l>Ten is starcker volc hiere,</l>
<l>Noch nie en sach man te gheenre stat</l>
<l>Een heer ghewapent bat.</l>
<l n="9695">Daerna quamen die Asemosen,</l>
<l>Mit ghescutte, mit boghe ter cosen;</l>
<l>Hymes was coninck starc ende stout</l>
<l>Ende heer van groter ghewout;</l>
<l>Dit was die XIIJ<hi rend='sup'>t</hi><hi rend='sup'>e</hi> scaer.</l>
<l n="9700">Ulixes quam daernaer</l>
<l>Mit ridderscap stout ende sien:</l>
<l>Dus waeren der scaeren XIIIJ.</l>
<l>                Die hertoghen quamen daernaer.</l>
<l>Emelius was coninck daer.</l>
<l n="9705">Die van Pelarche weenden seer,</l>
<l>Om tverlies van haeren heer:</l>
<l>Op denghenen syn sy gram</l>
<l>Dien hem te wyghe nam.</l>
<l><pb n="1,283"/> Doe quamen die Trasynne:</l>
<l n="9710">Dus waeren der scaeren XVIJ<hi rend='sup'>n</hi><hi rend='sup'>e</hi>.</l>
<l>Des conincks kinder Astalaphy,</l>
<l>Machaoen ende Peledri,</l>
<l>Coninghen goet, stout ende goede,</l>
<l>Hadden dese in haer hoede.</l>
<l n="9715">Leopholus quam daernaer</l>
<l>Mittien van Roden, dat is waer,</l>
<l><milestone unit="fol" n="69v"/> Volc van der groter evalerie.</l>
<l>Euripulis van Hircanie</l>
<l>Bracht die XIX<hi rend='sup'>t</hi><hi rend='sup'>e</hi> scaer,</l>
<l n="9720">Die des daghes leet pyne swaer.</l>
<l>Die van Lyde quamen daeran,</l>
<l>Wel beset mit menighen man:</l>
<l>Haer heer hiet Sandippus</l>
<l>Ende die coninck Amphimacus.</l>
<l n="9725">Mittien quam tfolc van Laryse,</l>
<l>Recht na stoutter heelden wyse.</l>
<l>Die rycke heer Polopites</l>
<l>Woud hem onderwinden des</l>
<l>Te leyden syn volc alst recht scheen:</l>
<l n="9730">Dus was der scaren XX ende een.</l>
<l>Diomedes ende Stelenus</l>
<l>Ende die scone Eurialus</l>
<l>Brachten daer te samen scone</l>
<l>Tfolc van Argene ende van Selidone,</l>
<l n="9735">Dat stout volc was, nu marcket des.</l>
<l>Daerna quam Politetes</l>
<l>Mitten volc van Moybeye:</l>
<l>Hy haeste hem totter melleye,</l>
<l>Want ic waen dat int Griexe heer</l>
<l n="9740">Gheen volc en was van sulcker weer.</l>
<l>Die van Cypre quamen uyt</l>
<l>Ghetaghelicke als een bruyt.</l>
<l>Helenus, haer rechte heer,</l>
<l><pb n="1,284"/> Leyde se, ten ghenen keer,</l>
<l n="9745">Een wych, so waer dat is te doen,</l>
<l>Want hy is stout ende coen.</l>
<l>Die van Manasse daer quamen</l>
<l>Wel ghewapent altesamen:</l>
<l>Ic waen, men gheen volc bet en merckte.</l>
<l n="9750">Patroclus, die scone ende starcke,</l>
<l>Leide se ten wyghewart,</l>
<l>Want hy was stout ende onverveert.</l>
<l>Daernae worden sy in porre</l>
<l>Mitten coninck Capodorre,</l>
<l n="9755">Die van Capodocien al,</l>
<l>Die seer vulden dat ghetal.</l>
<l>                Alreachterste quam Aghamennon</l>
<l>Ende mit hem menich baroen;</l>
<l>Mit hem wast tfolc van Nithene:</l>
<l n="9760">Haer macht die en was niet clene.</l>
<l>Oec waeren sy mede te synre scaren</l>
<l>Alle die sonder heere waeren.</l>
<l>Dus telt die jeest datter waeren</l>
<l>XXVIJ groter scaren</l>
<l n="9765">Van den Griecken al bysonder;</l>
<l>Wie dat sach haddes wonder.</l>
<l>So menich helm, so menich swert,</l>
<l>So menich ors, so menich pert</l>
<l>Was daer, ende so menich ponioen,</l>
<l n="9770">So menich banier sach men ondoen,</l>
<l>Menich mouwe, menich cinglatoen</l>
<l>Van pellen roet, blaeu ende groen:</l>
<l>Soe veel volcs op enen dach</l>
<l>Waen dat noyt man en sach.</l>
<l n="9775">Alle die wyghe die men vacht synt</l>
<l>En hadden daerteghen niet een twint.</l>
<l>Sy en lieten oec niet te samen stryden</l>
<l>Soe veel volcs in beyden syden.</l>
<l><pb n="1,285"/>                 Hector die voer voer jaghen,</l>
<l n="9780">Daert menich dusent ridderen saghen,</l>
<l>Een baghescote voer synre scare;</l>
<l>Patroclus ghemoeten daere.</l>
<l>Ghewapent waeren sy beide wel,</l>
<l>Haer orsse uyttermaten snel;</l>
<l n="9785">Dies waeren sy versament schier.</l>
<l>Ic waen, daer niemant en faelgier:</l>
<l>Patroclus die stac Hectoren</l>
<l>Doer synen scilt een starcke score,</l>
<l>So datter toert doer ghinc</l>
<l n="9790"><milestone unit="fol" n="70r"/> Ende in synen scilde hinck;</l>
<l>Opten halsberch brac die scacht</l>
<l>Al te stucken mit groter cracht.</l>
<l>Hector en weet luttel noch veel,</l>
<l>Mer, al doer den scilt van keel</l>
<l n="9795">Ende doer den halsberch van fynen stael,</l>
<l>Stac hy Patroclus te dien mael,</l>
<l>Dat hem den spiet starc ende groot</l>
<l>Syn borst al doerscoet.</l>
<l>Dit was manlichede groot:</l>
<l n="9800">Patroclus viel ter eerden doot.</l>
<l>                Hector sprac: "Hier is dus ghedient!</l>
<l>"Mer hy en heft so lieven vrient,</l>
<l>"Die dese handgyfte naem voer u.</l>
<l>"Onse lant woudy gherne nu,</l>
<l n="9805">"Wouden wyt, laten ende u ontvloen!</l>
<l>"Beide sal elck laster doen</l>
<l>"Synen viant, daer hy mach."</l>
<l>                Patroclus en hoerden noch en sach.</l>
<l>Synt dat Got die werlt stichte</l>
<l n="9810">En hoerden noyt man in ghedichte</l>
<l>Dat nie man die so rycke waer</l>
<l>Hadde alsoe duere ghegaer</l>
<l>Noch also wel doermaeckt.</l>
<l><pb n="1,286"/> Hector had aen hem ghesaeckt</l>
<l n="9815">Ende beghonnen aen te doen,</l>
<l>Mer sach saen Merioen.</l>
<l>Voer IIJ dusent edelre man</l>
<l>Reet coenlicke Hector an.</l>
<l>Doe riep hy: "Wolf van felre wyse,</l>
<l n="9820">"Trouwen, u wort ander spyse!</l>
<l>"Hieraf en eetty cleen noch groot.</l>
<l>"Hets aventuer, ghy en blyft doot!</l>
<l>"Tygre, leeuwen ende perde,</l>
<l>"Die sy verbyten, ofte luperde,</l>
<l n="9825">"Sy draghen se totter ander stede.</l>
<l>"Waenstu doen dynen wil daermede?</l>
<l>"Du bist ghebaren ter quader wylen!</l>
<l>"Sy dusent comen hier mit pylen</l>
<l>"Ende mit swerden, quade katyf,</l>
<l n="9830">"Die alle pynen om u lyf!"</l>
<l>Merioen reet als die verwoede:</l>
<l>Hy stacken mit fellen moede</l>
<l>Doer den scilt, weet dat wel,</l>
<l>Dat hy ter eerden nedervel;</l>
<l n="9835">Mer tors en liet hy niet gaen,</l>
<l>Hy namt mitten togel saen.</l>
<l>Daer spranc hy op mitter vaert,</l>
<l>Eert tfolc op hem versament wert.</l>
<l>Nu mach weten Merioen</l>
<l n="9840">Dat hem vergouden wert syn doen,</l>
<l>Berichten Hector die heer,</l>
<l>Hy en beclaghet den doden nummermeer.</l>
<l>Dies en mach hy niet ontgaen,</l>
<l>Sal die wych yet langhe staen.</l>
<l n="9845">                Doe quam Glaucoen mit synre scaren</l>
<l>Ende Theseus quam mit hem daer,</l>
<l>Ende Archillagus, syn soen.</l>
<l>Drie M ridderen brachten diegoen:</l>
<l><pb n="1,287"/> Sy quamen uyttermaten gram.</l>
<l n="9850">Elck ter speer haestelic nam</l>
<l>Ende voeren op die yerste scare,</l>
<l>Diere brachten sy veel in vaere.</l>
<l>Glaucoen hy quam yerst te stryde.</l>
<l>Enen van der Griexer syde</l>
<l n="9855">Stac hy mitten speer doot,</l>
<l>Dat hy viel in die parse groot;</l>
<l>Beide die syden vielen te samen.</l>
<l>So groot wies die wych der sy quamen,</l>
<l>Menighen helm scloech men der duer,</l>
<l n="9860">Die scilde hadden menighen scuer;</l>
<l>Der mocht men halsberch sien doerhouwen</l>
<l>Ende menighen ridder seer te blouwen,</l>
<l><milestone unit="fol" n="70v"/> Ende menighen blyven in dat dal,</l>
<l>Sodat men niet en weet tghetal.</l>
<l n="9865">                Patroclus scaer en scoerden niet,</l>
<l>Wie so dat uytten tentten sciet,</l>
<l>Mer des hadden sy rouwe groot</l>
<l>Dat haer coninckstavel was doot.</l>
<l>Alle quamen sy te stryde daer,</l>
<l n="9870">Mer, dat weet wel averwaer,</l>
<l>Dat herde groet was dat kraken</l>
<l>Van die der scloeghen ende staken.</l>
<l>Men verloes daer in den stryde</l>
<l>Menighen man in elcken syde.</l>
<l n="9875">Ydomeus quam oec daertoe</l>
<l>Ende brachter wel IIJ<hi rend='sup'>m</hi> doe:</l>
<l>Dat waeten die lude van Creten,</l>
<l>Die van vlien niet en weten.</l>
<l>Mereoen was ghinder mede,</l>
<l n="9880">Die wonder om Patroclus dede;</l>
<l>Daer was die stryt staende groot,</l>
<l>Menich ridder bleefter doot.</l>
<l>Sy pynden hem in die tornoye</l>
<l><pb n="1,288"/> Te bystaen de dien van Troye.</l>
<l n="9885">                Hector was echt ten daghe ghereet</l>
<l>Ghetaghens swerts, wie lief of leet;</l>
<l>Tontwapenen heeft hy en gheacht,</l>
<l>Wie derom weent of lacht.</l>
<l>Eer stort hy derom syn bloot</l>
<l n="9890">Eer hy se laet, sy syn soe goot.</l>
<l>Hy had se lief ende dat was recht,</l>
<l>Beter en waeren niet int ghevecht,</l>
<l>Noch meer ghepryst, sonder waen;</l>
<l>Welnaer had hy se afghedaen.</l>
<l n="9895">Als Mereoen des wert ghewaer,</l>
<l>Hem waster om te moede swaer.</l>
<l>Wel mit C<hi rend='sup'>m</hi> scilden</l>
<l>Quam hy, diet al wreken wilde.</l>
<l>Sy X staken te mael mit speren,</l>
<l n="9900">Die hem allen wilden deren:</l>
<l>Van scachten vloechter menich spaen.</l>
<l>Hector was wel seer bestaen,</l>
<l>Mer sy wonden niet seere;</l>
<l>Hector waent verliesen syn eere,</l>
<l n="9905">Want hy was onder hem te voet,</l>
<l>Mer doch mitten swerden goet</l>
<l>Jaegden hy menighen synre verden.</l>
<l>Menighen scloech hy van den perden;</l>
<l>Die daer stortten scloech hy mede</l>
<l n="9910">Al te stucken daer ter stede.</l>
<l>Daer wasser XX ende vier</l>
<l>Die op hem scloeghen in dier manier.</l>
<l>Hy liet tors, mer Merioen</l>
<l>Nam den doden op syn aersoen.</l>
<l n="9915">Wech trac hy hem van der stede,</l>
<l>Daer hy haefsheit aen dede;</l>
<l>Mer doch mach hys syn in vaer,</l>
<l>Dat hyt sal ontgelden swaer.</l>
<l><pb n="1,289"/> Hy vaert wech ende laet Hector daer,</l>
<l n="9920">Die mit recht groten vaer</l>
<l>Mocht hebben ende hem becronen.</l>
<l>Mer ic waen, hyt hem sal lonen,</l>
<l>Die hem gherne dade leet,</l>
<l>Ende hem in die tornoy ontgheet.</l>
<l n="9925">Hy weert hem seer, mer die hem sclaen</l>
<l>Hebben hem alom bestaen.</l>
<l>Lichte mach hem scade gheschien,</l>
<l>Mer ic en weet gheen Troyen,</l>
<l>Wat dat hy sclaet of hem verweert,</l>
<l n="9930">Hy en mach niet comen op syn pert,</l>
<l>Noch sy en connent ghewynnen echt.</l>
<l>Mitenus ende syn sciltknecht</l>
<l>Saghen hem staen in desen noot</l>
<l>Ende brachten hem twe speer groot;</l>
<l n="9935">Nie en was man bedroeft meer</l>
<l>Dan hy was om synen heer.</l>
<l>Eer speer woud hy hem gheven,</l>
<l>Mer dats altemael bleven;</l>
<l>Hy moet peinsen anderen raet</l>
<l n="9940">Een speer nam, hoe soet gaet,</l>
<l>Ende quam bet na der melleye:</l>
<l>Een, hiet Carus die Piereleye,</l>
<l>Die seer op synen heer scloech:</l>
<l>Ende scoet, so wie derom weenden of loech,</l>
<l n="9945">Al doert lyf eenre ellen lanc;</l>
<l>Des wist hem syn heer danc.</l>
<l>Doe viel dieghene sonder weer;</l>
<l>Mitenus nam dander speer</l>
<l>Ende scoet in der Griecken trop.</l>
<l n="9950">Enen scoet hy in den cop,</l>
<l>Dat hy bleef doot; Mitenus liep</l>
<l>Een deel bet aen ende riep:</l>
<l>"Edel Troyene, coemt bet haer!"</l>
<l><pb n="1,290"/> Cicilator waerts yerst ghewaer</l>
<l n="9955">Ende, als hy wiste dat Hector was,</l>
<l>Haeste hy hem, want hy was ras;</l>
<l>Onder hem reet hy mitten brande:</l>
<l>Hy scloech hem af voet ende hande.</l>
<l>Doe vercoeverde die van der stat,</l>
<l n="9960">Die Griecken toghen wat achter bat.</l>
<l>Van elcken hondert hebben sy verloren</l>
<l>Wel XXX mans: dat is hem toren.</l>
<l>                Hector quam weder op syn pert</l>
<l>Ende maeckten hem ten Grieckenwert;</l>
<l n="9965">Daer wilt hy bitterlicken stryden.</l>
<l>Hy doerscloech hem thoeft ende syde;</l>
<l>Dien hy gheraeckt, hy doet hem cumen</l>
<l>Ende daertoe syn ghereide rumen;</l>
<l>Haer scaer scoerden hy ontwe</l>
<l n="9970">Mitten swerde wit als die snee.</l>
<l>Mach hy Merioen ghemoeten,</l>
<l>Ic waen, hy hem syn scade sal boeten,</l>
<l>Ende dat hy hem Patroclus nam.</l>
<l>Mittien Ministeus quam</l>
<l n="9975">Mit dusent ridderen saen aldaer.</l>
<l>Die sonne scheen scoen ende claer,</l>
<l>Die helmen blicten ghelyc den viere,</l>
<l>Soe deed oeck menighe baniere.</l>
<l>Mittien hebben hem ghemoet</l>
<l n="9980">Die van Figre mitter spoet.</l>
<l>Daer quam Sandispus ende Miteres</l>
<l>Ende Alcamus ende Valeres</l>
<l>Ende Troylus die goede, twaeren,</l>
<l>Die leytsman van deser scaren.</l>
<l n="9985">Te samen vielen sy mit nyde,</l>
<l>Dat die scilde scoerden wyde</l>
<l>Ende dat daeraf viel menich stac:</l>
<l>Daer was van speren groot ghecrac</l>
<l><pb n="1,291"/> Ende van swerden groet gheclanc,</l>
<l n="9990">Sodat die moet al nedersanc;</l>
<l>Ghewont vielen sy ende doot:</l>
<l>Daer was die tornoy groot.</l>
<l>                Minesteus, die ridder goet,</l>
<l>Deed menighen scoen ghemoet;</l>
<l n="9995">Troylus gheraeckten hy wel</l>
<l>Dat hy van den ors vel;</l>
<l>Hy viel daer grote parse was,</l>
<l>Wonder wast dat hys ghenas.</l>
<l>Die hertoghe namen hem by der ventaelge</l>
<l n="10000">Ende wouden hem trecken uyter battaelge;</l>
<l>Hy en can hem selven niet ontsetten,</l>
<l>Soe veel syn daer die hem letten;</l>
<l>Hy ontfinc ten selven mael</l>
<l>Op die cousen van stael</l>
<l n="10005">Menighen sclach; hy blyft ghevaen,</l>
<l>Doch doet men hem ontsetten saen.</l>
<l>Meteres maeckten groet hantghesclach,</l>
<l><milestone unit="fol" n="71v"/> Als hyt mitten oghen sach</l>
<l>Ende hys gheweren niet en mochte.</l>
<l n="10010">Te synen volcke riep hy onsochte:</l>
<l>"Gaet," sprac hy, "Got moet u verdoemen,</l>
<l>"Dat ghy Troylus, den vromen,</l>
<l>"Hectors broeder, des conincks kint,</l>
<l>"Laet vaen ofte misschien twint!</l>
<l n="10015">"Gheset was hy ons tenen heer;</l>
<l>"Die hebben hem ghedaen sulc eer</l>
<l>"Dat wys blyven in die scande.</l>
<l>"Wat sochten wy in desen lande!</l>
<l>"Men sal ons spreken veel onneren.</l>
<l n="10020">"Willen sy C mit my keren,</l>
<l>"Ic soud se herde schier verscheiden</l>
<l>"Dieghene die hem henen leiden!</l>
<l>"Alchamus, keert mitter vaert,</l>
<l><pb n="1,292"/> "Hets laster dat hy ons ontfaert!"</l>
<l n="10025">Meteres nam enen speer,</l>
<l>Coenlicke bestond hy die weer;</l>
<l>Sonder woert cleen of groot,</l>
<l>Deed hy op hem enen stoot.</l>
<l>Enen stac hy int tghedranc,</l>
<l n="10030">Doer den buyc eenre ellen lanc.</l>
<l>Syn teyken riep hy IIJ werf of mee:</l>
<l>Daer wert menighen thertte wee.</l>
<l>Syn volc volgden hem voet aver voet,</l>
<l>Dat hem wael in staden stoet;</l>
<l n="10035">Vreselic was daer tghedranc</l>
<l>Ende op die helme groot gheclanc.</l>
<l>Elc dreef om die syn misbaer</l>
<l>Want hy se sach in parse daer.</l>
<l>                Die wyle die coninck Alchamus</l>
<l n="10040">Ende syn gheselle Santipus</l>
<l>Streden teghen die Athenien,</l>
<l>Meteres ende die Frigien,</l>
<l>Dien temoede was wel swaer,</l>
<l>Voer voert totter ander scaer,</l>
<l n="10045">Die Troylus had ghevaen:</l>
<l>Van synen synnen seer ontdaen,</l>
<l>- Welna was hy uytten synne -</l>
<l>Hy reet se doer ende quam derinne.</l>
<l>Menistius scloech hy saen:</l>
<l n="10050">En had syn halsberch ghedaen,</l>
<l>Hy had hem doot, wats ghesciede;</l>
<l>Mittien quamen die lude.</l>
<l>Synt die weer yerst is beghonnen</l>
<l>En sach nie man te gheenre stonden</l>
<l n="10055">So scoen noch soe fellen tornoy.</l>
<l>Die Troyene hadden vernoy;</l>
<l>X<hi rend='sup'>m</hi> ridders saghen sy comen</l>
<l>Te haren rouwe ende hare vromen.</l>
<l><pb n="1,293"/> Ministeus was seer gram</l>
<l n="10060">Dat men hem syn ghevanghen nam,</l>
<l>So seer dat hyt weerden daer;</l>
<l>Int thert dreef hy groet misbaer</l>
<l>Dat hys en conde ghehueden niet,</l>
<l>Wast syn wille of syn verdriet;</l>
<l n="10065">Te ors brachten sy hem mit groter cracht.</l>
<l>Hem allen was die moet ghesacht,</l>
<l>Want, tierst dat hy was ten orsse,</l>
<l>Was hy enen borch voer haer porsse;</l>
<l>Hy is die de parse algader brect.</l>
<l n="10070">Ic waen hy synen toern wrect.</l>
<l>                Hector voer in den fellen stryt,</l>
<l>Die staende was te diere tyt,</l>
<l>Daer men so menighen in scint</l>
<l>Ende der so menigh ridder in int;</l>
<l n="10075">Daer voer hy mit groter spoet:</l>
<l>Nu voertmeer wort die tornoy goet.</l>
<l>Achilles van Cocomenie</l>
<l>Mit alle synre partie</l>
<l>Quam te hulpen Minesteus;</l>
<l n="10080">Daer waer bleven Troylus,</l>
<l><milestone unit="fol" n="72r"/> En had hy niet ghesien ontset,</l>
<l>Ende dander doet of seer ghelet.</l>
<l>                Teghen Hectors volc so quamen</l>
<l>Die van Orcomenien te samen;</l>
<l n="10085">Ic waen, se menighen scilt doerstaken</l>
<l>Eer sy die starcke scachte braken.</l>
<l>Daerna trac men die scarpe brande,</l>
<l>Men scloechter mede af voet ende hande.</l>
<l>Hector vacht na leeuwes wyse,</l>
<l n="10090">Hy wilt dat men hem seer pryse;</l>
<l>So deeden meest al syn ghesellen,</l>
<l>Sy ghingen kerven ende vellen.</l>
<l>Wee den Griecken die hem saghen!</l>
<l><pb n="1,294"/> Sy mercktent die ten mueren laghen;</l>
<l n="10095">Sy saghen ducke hem verweren,</l>
<l>Ducke jaghen, ducke joesteren,</l>
<l>Ducke staen haer ende daer,</l>
<l>Ende maeckten menighe martelaer;</l>
<l>Ducke saghen sy sulc dinc bestaen</l>
<l n="10100">Daer sy M om weren ontdaen.</l>
<l>Ducke bescudden hy die stede.</l>
<l>Voer hem hadden sy ducke bede,</l>
<l>Dat hem Got hoede tot alre stont</l>
<l>Ende weder liet keren ghesont.</l>
<l n="10105">Seer rouwich was Minesteus</l>
<l>Om syn volc ende om Troylus,</l>
<l>Dien hy verloes mit ongheval.</l>
<l>Daer sy te samen houden al</l>
<l>Scloech hy inne, als een die gram is.</l>
<l n="10110">Doen versach hy Miteres,</l>
<l>Die hem Troylus nam:</l>
<l>Opten helm, want hy was gram,</l>
<l>Scloech hy hem dat hy den sadel rumden</l>
<l>Ende ter eerden nedercumden;</l>
<l n="10115">Hy en cond hem niet ghescaden,</l>
<l>Mer ander veel heft hy der verladen.</l>
<l>Ducke scloech hy mitten swerde</l>
<l>Minesteus den onverveerden.</l>
<l>                Mittien quamen die van Laryse,</l>
<l n="10120">Coen volc van groten pryse.</l>
<l>X<hi rend='sup'>m</hi> waster in die porre</l>
<l>Mit Cupesus ende mit Huporre:</l>
<l>Sy brachten menighen man in vaer.</l>
<l>Daer was menich rycke ghigaer,</l>
<l n="10125">Menich scilt goet ende duer</l>
<l>Van goude en van fynen lasuer,</l>
<l>Menich teyken van rycken doen,</l>
<l>Menich ors van Arregoen.</l>
<l><pb n="1,295"/> Ten wighe quamen sy aldus.</l>
<l n="10130">Prothenor ende Archelaus</l>
<l>Quamen hem te ontmoete saen.</l>
<l>Daer en was anders niet ghedaen</l>
<l>Dan elc opten anderen seer stac;</l>
<l>Daer was van speren groot ghecrac.</l>
<l n="10135">Niemant en woud den anderen sparen;</l>
<l>Wie dat levende mach ontfaren,</l>
<l>Hij mochte prysen syn gheval.</l>
<l>So menich lach daer in dat dal,</l>
<l>Die nummermeer en moyen man</l>
<l n="10140">Noch halsberch en trecken an.</l>
<l>Wel dadent die van Laryse,</l>
<l>Sy bejagheden daer veel pryse.</l>
<l>Elckerlic syn teyken riep</l>
<l>Doen tfolc al te samen liep.</l>
<l n="10145">                Remus van Cifone quam</l>
<l>Mit IIJ<hi rend='sup'>m</hi> ridders gram,</l>
<l>Wel ghewapent, sonder vaer.</l>
<l>Die sonne scheen scoen ende claer</l>
<l>Op menighen helm die daer was.</l>
<l n="10150">Mittien sprac Polidamas:</l>
<l>"Heer," sprac hy, "doet mynen raet,</l>
<l>"Of hy u niet en duncket quaet.</l>
<l>"Laet ons keren van desen stryde</l>
<l><milestone unit="fol" n="72v"/> "Ende vaeren wy ter rechter syde;</l>
<l n="10155">"Hier syn te veel onser lude.</l>
<l>"Nu merckt wat ic u bedude:</l>
<l>"My dunckt, sy doen te myn bederve</l>
<l>"Dat men se bescut so menichwerve.</l>
<l>"Vaeren wy diegheen asselgieren</l>
<l n="10160">"Daer ic sie so veel banieren;</l>
<l>"Al syn sy ghewapent wel,</l>
<l>"Wy sullen hem leren sulc spel,</l>
<l>"Sy sullen wyken aver voet,"</l>
<l><pb n="1,296"/> - "Heer, dat u dunckt goet</l>
<l n="10165">"Doen wy gherne; nu, vaert voren,</l>
<l>"Wy sullen die scaer haest scoren."</l>
<l>Mittien woerden lieten syt lopen:</l>
<l>Dat most menich man becopen.</l>
<l>                Menelaus die sach comen</l>
<l n="10170">Syn viande, hen tonvromen,</l>
<l>Die alle waeren des in rade</l>
<l>Hem te doen groten scade.</l>
<l>Te synen sprac hy in cortter taele:</l>
<l>"Hercules! nu sal men sien wael</l>
<l n="10175">"Wie nu van hertten ye lyf ghewan!</l>
<l>"Siet hier myn viande eynde dan,</l>
<l>"Die my onthouden myn wyf,</l>
<l>"Ende my cortten willen myn lyf.</l>
<l>"Noyt en woud ic u recht crancken.</l>
<l n="10180">"Nu ist tyt, wildys my dancken.</l>
<l>"Op dese lude mitten brande!</l>
<l>"Sy houden ons voer haer viande,</l>
<l>"Haer ghepeyns is ons oncondt.</l>
<l>"Mer siet dat wy se te deser stont</l>
<l n="10185">"Ghemoten ende dryven achter</l>
<l>"Ende wreken mynen groten lachter!</l>
<l>"So menich prinche is nu hier.</l>
<l>"Ic laghe my liever in een vier</l>
<l>"Dan ymant van onser scaren</l>
<l n="10190">"Toenden enich ghelaet van varen.</l>
<l>"Van my is comen alle die stryt:</l>
<l>"Hets recht dat ghy te beter syt</l>
<l>"Ende ghy u pynt te doen te bet.</l>
<l>"Ic wil oec wael dat ghyt weet:</l>
<l n="10195">"My is liever dat men my verscla</l>
<l>"Dan ic IJ voet achterwert ga!</l>
<l>"Nu siet hier XX<hi rend='sup'>m</hi> man:</l>
<l>"Der en is niemant, hy en set hem deran</l>
<l><pb n="1,297"/> "Te ghewynnen prys ende eer.</l>
<l n="10200">"Wies soud ic u bidden meer?</l>
<l>"Vaeren wy toe, sy syn hierby!"</l>
<l>Mittien woerden reden sy.</l>
<l>Elck vant den anderen die hy sochte,</l>
<l>Daer hy op joesteren mochte.</l>
<l n="10205">Wie dat afstac den synen,</l>
<l>En dorft hem om dors mit pynen,</l>
<l>Want hy had meerre noot</l>
<l>Hem te weren of te blyven doot.</l>
<l>Ic waen, der luttel yemant wan</l>
<l n="10210">Die daer quam man teghen man.</l>
<l>Menelaus ende Remus vellen</l>
<l>Op die eerde voer haer ghesellen;</l>
<l>Elck van hem tween was ghewont</l>
<l>Dat men se bloeden sach ter stont.</l>
<l n="10215">                Polidamas wout wel doen,</l>
<l>Hy stacker enen, hiet Merioen:</l>
<l>- Helena was na syn nichte,</l>
<l>XXX jaer out, seit dat ghedichte:</l>
<l>Ghepryst was hy seer in syn lant; -</l>
<l n="10220">Hy stacken op des scilts cant,</l>
<l>Dat hy scoerden ende halsberch mede,</l>
<l>Ende syn speer waden dede</l>
<l>In syn bloet, dat men sach</l>
<l>Daert achter opten sadel lach.</l>
<l n="10225">Doot viel hy, dat was hem scade;</l>
<l>Stout was hy ende wys van rade.</l>
<l><milestone unit="fol" n="73r"/> Menelaus sach Merioen doot,</l>
<l>Hy hads rouwe herde groot:</l>
<l>Hy mynden sonder valsche trecken;</l>
<l n="10230">Mach hy, hy sallen haest wreken.</l>
<l>Den scilt hy weder voer hem nam,</l>
<l>Op Remus reet hy wel gram;</l>
<l>Enen sclach gaf hy hem so swaer</l>
<l><pb n="1,298"/> Opten helm, die was soe claer,</l>
<l n="10235">Dat tswert totten been inghinc.</l>
<l>In die parse viel die coninc</l>
<l>In ommacht: hets mit hem ghedaen</l>
<l>Tensy dat men hem uyttreckt saen.</l>
<l>Als den sclach syn lude saghen,</l>
<l n="10240">Hem mochts herde seer wanhaghen:</l>
<l>Sy waenden dat hy wer doot.</l>
<l>Daer mocht men sien rouwe groot</l>
<l>Tvolc dryven om haeren heer;</l>
<l>Sy en haddens bescut nummermeer,</l>
<l n="10245">Mer al wouden sy dat velt laten</l>
<l>Ende henenvlien hare straten,</l>
<l>En had ghedaen Polidamas:</l>
<l>Hy scloech als een die erre was,</l>
<l>Baude riep hy: "Pargama!"</l>
<l n="10250">Dat was haer teyken verre ende na.</l>
<l>Tfolc van Troyen dat teyken kinde,</l>
<l>Menich Griecke deed daer syn einde.</l>
<l>Polidamas wert ghewont seer</l>
<l>In seven steden ende in meer,</l>
<l n="10255">So menighen steke sy hem gheven:</l>
<l>Hets wonder behout hy syn leven.</l>
<l>Oec scloech men hem IIJ<hi rend='sup'>c</hi> doot,</l>
<l>Ridders alle van pryse groot.</l>
<l>Remus lach in ommacht op derde,</l>
<l n="10260">Aver hem liepen ors ende perde;</l>
<l>Doch, dat hem syn volc uytbrochte,</l>
<l>Sy en wisten of hy leven mochte,</l>
<l>Soe seer waeren hem die lede.</l>
<l>Menelaus, diet hem dede,</l>
<l n="10265">Dreven se weder avervoet,</l>
<l>Sodat hem seer onsoet stoet.</l>
<l>                Een ridder was daer, hiet Celidys,</l>
<l>Ducke had hy bejaghet prys.</l>
<l><pb n="1,299"/> Die coninghen van Femenie</l>
<l n="10270">Hadden ghewest syn amie;</l>
<l>Doer haeren wille was hy bekent</l>
<l>Ende ghepryst al omtrent;</l>
<l>Syn wapen ende syn pert,</l>
<l>Omdat sy hem hadden weert,</l>
<l n="10275">Seinden sy hem, wien dat rouwet;</l>
<l>Des was hy menichwerf bescouwet.</l>
<l>Ons telt dit boec dat onder den troen</l>
<l>En sach man wapen nie soe scoen,</l>
<l>Noch so duere, noch so goede.</l>
<l n="10280">Ende Celidys, mit wreden moede,</l>
<l>Die stac op Polidamas;</l>
<l>Die scilt en weerden niet een blaes,</l>
<l>Gheheel so en bleef hy niet.</l>
<l>Starc ende scarp so was syn spiet;</l>
<l n="10285">Des scoerden hy den halsberch al,</l>
<l>Tusschen huyt ende lyf, dat was gheval,</l>
<l>Voer syn velle een elle duer;</l>
<l>Dat was hem scoen aventuer.</l>
<l>Vertoernt was Polidamas,</l>
<l n="10290">Dat hy alsoe ghesteken was</l>
<l>Ende hem verwandelde hem syn ghedaen.</l>
<l>Celidys reet hy aen;</l>
<l>Tswert nam hy mit beiden handen</l>
<l>Ende cloefden hem thoeft totten tanden.</l>
<l n="10295">Doe sprac hy: "Dat ghy my gherocht,</l>
<l>"Hebdy swaerlike becoft!</l>
<l>"Ghy hadt my gherne ghenomen tleven,</l>
<l>"U loen heb ickes u ghegeven.</l>
<l><milestone unit="fol" n="73v"/> "Doer haren wille, so rouwet my,</l>
<l n="10300">"Die op my belghen sal bedy.</l>
<l>"Leetst ist my alleen van haer</l>
<l>"Die deraf sal horen droeve maer."</l>
<l>Die Griecken waeren droeve ghenoech</l>
<l><pb n="1,300"/> Om hem die Polidamas scloech.</l>
<l n="10305">Elc weenden dien daer ligghen sach:</l>
<l>Nie en hoerde man sulc hantghesclach.</l>
<l>                Mittien quam Hector selven daer</l>
<l>Mit eenre wel groter scaer.</l>
<l>Hy jaghede se weder avervoet</l>
<l n="10310">Ende hem sonder vlieme dat bloet,</l>
<l>Totdat sy tot eenre scaeren quamen,</l>
<l>Die hem hielden wel te samen;</l>
<l>Dat waeren die van Salomyne,</l>
<l>Thelamon, ende mit hem die syne,</l>
<l n="10315">Ende Ajax die mit hem was.</l>
<l>Gram waeren sy, gheloeft my das.</l>
<l>Enen Troyenen stac Thelamon,</l>
<l>Dat hy syn eynde moste doen;</l>
<l>Mittien trac hy syn swert,</l>
<l n="10320">Hy scloechter menighen, die verveert.</l>
<l>Ic waen oec wel dat Ajax dade</l>
<l>Synen broeder groten scade.</l>
<l>Wel dedent die IIIJ ameralen;</l>
<l>Theuter, die coninck, doet oec waele</l>
<l n="10325">Die mit hem hadden menighen wane.</l>
<l>Sy reden die van Troen ane</l>
<l>Ende deden hem scade niet cleen.</l>
<l>Drie scaeren waeren daer teghen een.</l>
<l>                Theuter reet ter selver stont</l>
<l n="10330">Op een ors van Spagien bont;</l>
<l>Scoenre wast ende snelre mede</l>
<l>Dan der enich was ter stede.</l>
<l>Op die borst stac hy Hector</l>
<l>Doer den halsberch een scoer:</l>
<l n="10335">En had ghebraken niet syn speer,</l>
<l>Hy waer doot al sonder weer;</l>
<l>Ghequest was hy, mer niet int lyf.</l>
<l>Mer eer des toerns wert gheblyf</l>
<l><pb n="1,301"/> Salt sulc ontgelden menichfout</l>
<l n="10340">Dies noyt en hadden scout.</l>
<l>Op Theuter had hy wel ghewroken,</l>
<l>Mer hy was hem saen ontvroken.</l>
<l>Dat ontgout coninck Dorius</l>
<l>Dat hem Theuter ontfoer aldus:</l>
<l n="10345">Hy scloech hem doot ter selver wylen.</l>
<l>Nu en dorven die Grecken niet ylen;</l>
<l>Daer was volc versament meest,</l>
<l>Menich man was daer ghevreest;</l>
<l>Wel M die daer te stryde vaeren</l>
<l n="10350">Te samen, die niet en spaeren</l>
<l>Sy en sclaen elcanderen doot.</l>
<l>Teuses was een heer groot,</l>
<l>Drie jaer had hy wapen ghedraghen,</l>
<l>Ghepryst was hy van synen maghen.</l>
<l n="10355">Soe daden; al omtrent</l>
<l>Van synen daden was hy bekent.</l>
<l>Hy sach die grote menichte al,</l>
<l>Die op Hector vochten int dal;</l>
<l>Dies waenden hy die waerheit bet,</l>
<l n="10360">Eer Hector quaem ontset,</l>
<l>Dat men hem daer ommer soud versclaen.</l>
<l>Nu hoert wat hy wilt bestaen,</l>
<l>Hy deed hem vrientscap herde groot.</l>
<l>"Hector," sprac hy, "groten noot</l>
<l n="10365">"Doghet ghy hier mit luttel luden.</l>
<l>"Waerom en doedy meer volcs ontbieden,</l>
<l>"Een scaer doch van den naesten?</l>
<l>"My dunct dat sy te luttel haesten!</l>
<l>"Wordy onder ons ghevelt,</l>
<l n="10370">"So sydy doot of seer ghequelt.</l>
<l>"Nummermeer en moeten wy ghesien</l>
<l><milestone unit="fol" n="74r"/> "Dat u hier scade moet ghescien.</l>
<l>"Ontbiet u volc dat hier is naest,</l>
<l><pb n="1,302"/> "Dat sy comen mitter haest;</l>
<l n="10375">"Een misval is saen ghesciet.</l>
<l>"Hy is onwys die niet en ontsiet."</l>
<l>Hector danckten hem der taelen:</l>
<l>"Vrient," seid hy, "ghy segt wael;</l>
<l>"God loen u dat ghy mynt myn eer.</l>
<l n="10380">"Mach ic, ic lones u tenen keer.</l>
<l>"Is myn macht starc of cranck,</l>
<l>"Ghy sullet weten eer yet lanc."</l>
<l>                Menelaus had te diere tyt</l>
<l>Polidamas in den stryt</l>
<l n="10385">Ghevaen, want Thelamon velden;</l>
<l>In vaer was hy die doot tontgelden.</l>
<l>Ghevaen was hy, soe wien beswert,</l>
<l>Ende verlaren oec syn pert;</l>
<l>Synen helm was in stucken ghehouwen.</l>
<l n="10390">By hem mocht men der veel scouwen,</l>
<l>Die op hem scloeghen sclach in sclach.</l>
<l>Hector was er, doen hyt sach;</l>
<l>Derwert hy dors mit spaeren nam.</l>
<l>Men weet wel dat hy was gram.</l>
<l n="10395">Die parse had hy saen verscheden</l>
<l>Van den ghenen die hem leiden;</l>
<l>Wel XXX scloech hy oec ter doot.</l>
<l>Aldus halp hy hem uytter noot;</l>
<l>By Hectors cracht hy dane quam,</l>
<l n="10400">Dat wonderden menighen diet vernam,</l>
<l>Want hy so menighen sclach ontfinc,</l>
<l>Eer hy diere parse ontginc,</l>
<l>Ten mocht geherden man noch pert.</l>
<l>Aldaer verloes hy alle die vaer</l>
<l n="10405">Van synen volc menich ende een,</l>
<l>Want onghetelt van luden scheen.</l>
<l>                Epistros ende Thelamon,</l>
<l>Menelaus ende menich baroen</l>
<l><pb n="1,303"/> Ende oec haer volc al ghemeen,</l>
<l n="10410">Daden een ghemoet niet cleen</l>
<l>Op die van Troyen mit ghewelt,</l>
<l>Al daer sy op hem wonnen tfelt.</l>
<l>Al ghescoffeert vloen sy twaeren,</l>
<l>- Een heelt en waer der niet ontfaeren, -</l>
<l n="10415">Mer Hectors X broeders quamen,</l>
<l>Die dese dinc aldus vernamen,</l>
<l>Uytter scaeren daer hy se liet</l>
<l>Hector, doen hy van hem sciet.</l>
<l>Verveert syn sy om haeren heer:</l>
<l n="10420">Sy en sceyden huden meer,</l>
<l>Vinden sy hem, dat weet voerwaer.</l>
<l>Gheen volc saghen sy vechten daer,</l>
<l>Die hem verweren niet en connen.</l>
<l>Die swerde blicten teghen die sonne:</l>
<l n="10425">Der wouden sy, want hy daer was.</l>
<l>Oec waeren sy gheware das,</l>
<l>Dat volc vloe aen dander syde</l>
<l>Ende was verwonnen ten stryde.</l>
<l>Te samen reden sy derwert,</l>
<l n="10430">Elc was ghehert als een lupert.</l>
<l>Vliende ghemoeten sy die lude,</l>
<l>Te hemwert riepen doe sy diemde:</l>
<l>"Keert weder ende en vliet nummermeer!"</l>
<l>Hector was verladen seer,</l>
<l n="10435">Want Hector was onder hem allen</l>
<l>Der neder ende syn pert ghevallen;</l>
<l>Ende niemant en der vaen,</l>
<l>Want hy mocht becopen saen.</l>
<l>Die amerael Amphimatus</l>
<l n="10440">Die woud hem vaen, - hy bleef bet thuys! -</l>
<l>Beid ontgout hyt tehant</l>
<l>Ende en lieter oec gheen ander pant</l>
<l>Dan thoeft, dat weet voerwaer.</l>
<l><pb n="1,304"/><milestone unit="fol" n="74v"/> Doe quamen syn broeders daer.</l>
<l n="10445">Teuse stac Odmelle,</l>
<l>Dat hy rumde saen die celle;</l>
<l>Anthonis stac Epistros</l>
<l>Ende maeckten hem syn ors los;</l>
<l>Esdras stac Thelamon</l>
<l n="10450">Doer den scilt syn gaffoen;</l>
<l>Oec en misten niet Doloen;</l>
<l>Den amerael Palexioen</l>
<l>Stac hy af voer menighen Griecke,</l>
<l>Dat hy lach op deerde siecke;</l>
<l n="10455">Dors was groot, scoen ende duere,</l>
<l>Men vant gheen van beter manier,</l>
<l>Hector gaf hyt, synen heer,</l>
<l>Want Galenteye ghequest was seer.</l>
<l>Ciciloen stac te diere uyere</l>
<l n="10460">Enen amerael den scilt al duer,</l>
<l>Dat hy en velden mitten orsse</l>
<l>Scandelicke in die porsse;</l>
<l>Bet joesteerden Quinciloen</l>
<l>Op enen Griec - hiet Baudoen -</l>
<l n="10465">Dat hy ter eerden nederghinc</l>
<l>Ende hem syn ghedermte uythinc,</l>
<l>Dat hy mit beiden handen nam.</l>
<l>Wat wonder wast dat hem misquam?</l>
<l>Romederius deede wee,</l>
<l n="10470">Mit enen steke velden hy der twee;</l>
<l>Cassibalaus stac enen grave,</l>
<l>Die rycke was van groter have,</l>
<l>Daert Hector, syn broeder, sach,</l>
<l>Dat hy opter eerden lach,</l>
<l n="10475">Ende hy tyser bleef int lyf:</l>
<l>Hy most sterven sonder blyf.</l>
<l>Oec velden Dimas van Darioen</l>
<l>Mit synen perde enen baroen;</l>
<l><pb n="1,305"/> Doroquallis deedt oec wael:</l>
<l n="10480">Hy stac enen amerael</l>
<l>Ter eerden al mitten perde.</l>
<l>Doe ghinc der ellic te synen swerde,</l>
<l>Der sy mede, in ghenen daghe,</l>
<l>Scloeghen herde grote sclaghe.</l>
<l n="10485">Hier began die stryt so groot</l>
<l>Dat nieman sach des ghenoot:</l>
<l>X broeders dadent daer, twaeren,</l>
<l>Achtertrecken IIJ scaeren;</l>
<l>Wel hondert scloghen sy der doot,</l>
<l n="10490">Die heren waeren van pryse groot.</l>
<l>Groot was die cracht van haeren sclaghen;</l>
<l>Dies sal men ommermeer ghewaghen.</l>
<l>                Het quamen dertoe die van Pennoene,</l>
<l>Goede ridderen ende coene;</l>
<l n="10495">Twe rycke coninghen ende hoghe</l>
<l>Leyden tfolc totten orloghe.</l>
<l>Deiphebus was haer behoeder,</l>
<l>Prians kynt ende Hectors broeder.</l>
<l>Targhe noch scilt en waster gheen,</l>
<l n="10500">Mer baghe waeren der menich ende een;</l>
<l>Menich scacht, scarp ende wreet,</l>
<l>Hadden sy te scieten bereet.</l>
<l>Te samen namen sy enen loep;</l>
<l>Menich ridder was in den hoep</l>
<l n="10505">Ende menich ors doot ende ghewont.</l>
<l>Diephebus ter selver stont</l>
<l>Gheraecten, mit enen scarpen strael,</l>
<l>Coninck Theuser herde wael</l>
<l>Doer den halsberch ende den scilt:</l>
<l n="10510">Bynnen een maent en wort hy ghesont.</l>
<l>Theuter reet op hem ter stont</l>
<l>Ende wonden hem seer, al was hy cranc,</l>
<l>Sodat tbloet doer den halsberch dranc.</l>
<l><pb n="1,306"/>                 Coninck Crepius scloech ducke</l>
<l n="10515">Beid ors ende man te stucken;</l>
<l>Pretermissus, syn conpaen,</l>
<l><milestone unit="fol" n="75r"/> Deeder XX sterven saen;</l>
<l>Teuses, die amerael,</l>
<l>Maeckten menighen Troyen vael,</l>
<l n="10520">Syn swert was al roet van bloede;</l>
<l>Quincilloen, die stoutte, die vroede,</l>
<l>Joesteerden teghen den groten heer:</l>
<l>Elck stac den anderen alsoe seer,</l>
<l>Op die scilde dat sy staken,</l>
<l n="10525">Dat die speren te stucken braken</l>
<l>Ende op die knien boghede die perde;</l>
<l>Sy stortten neder op die eerde</l>
<l>Ende ghingen hem weren te voet</l>
<l>Als twe ridders stout ende goet.</l>
<l n="10530">Doe quam daer toe Romedereus:</l>
<l>Ghevelt was saen Theseus,</l>
<l>Doe sy hem beide hadden bestaen;</l>
<l>Onder hem was hy ghevaen;</l>
<l>Der waer hy doot bleven ter steden,</l>
<l n="10535">Mer Hector quam der toe ghereden,</l>
<l>Die hem kenden ende riep saen:</l>
<l>"Laet den jonghelinc nu gaen,</l>
<l>"Hem en ghesciet op desen dach</l>
<l>"Gheen quaet, daer icket keren mach;</l>
<l n="10540">"Hy en heft na den mynen niet gestaen.</l>
<l>"Een haefs man is hy, sonder waen;</l>
<l>"Ic en wil niet dat men hem versclaet.</l>
<l>"Op dit ors dat hier ydel staet,</l>
<l>"Wil ic dat hem sitten doe</l>
<l n="10545">"Ende hy quyt vaer daertoe."</l>
<l>Sus wast gedaen, ic en weets niet meer;</l>
<l>Des danckten hem Teuses, die heer.</l>
<l><pb n="1,307"/>                 Ten tornoy quam Thoas, die milde,</l>
<l>Ende mit hem M man van den scilde;</l>
<l n="10550">Felix die quam na hem scone</l>
<l>Mitten volc van Calcedone;</l>
<l>Ayax, van Lorre, quam mede</l>
<l>Om te quetse die van der stede;</l>
<l>Dese IIJ heren quamen te samen.</l>
<l n="10555">Weet wel, hadden sy gemocht van scamen.</l>
<l>Sy hadden ghevloen die van bynnen;</l>
<l>Haer noot en moch niemant bekynnen,</l>
<l>Al verweerden sy dat speel.</l>
<l>Haddent die Griecken gheweten wel,</l>
<l n="10560">Sy hadden se ghejaghet avervoet.</l>
<l>Thoas ist diet wel doet,</l>
<l>Opt ors sat hy ghewapent wel,</l>
<l>Dat dapper was ende daertoe snel;</l>
<l>Also veel alst lopen mochte</l>
<l n="10565">Reet hy dien hy onsochte,</l>
<l>Dat was die scone Cassibelaus,</l>
<l>Hectors broeder, die soen Pryans,</l>
<l>Dien der vader mynden seer:</l>
<l>Des sal hy droeven te meer.</l>
<l n="10570">Thoas reet hem den scilt al duer</l>
<l>Ende doer den halsberch een scuer,</l>
<l>Dat hem tyser doer die borst ghinc</l>
<l>Ende hem dat scarp ten rugge uytghinc;</l>
<l>Doot viel hy neder in dat gras,</l>
<l n="10575">Voer sulcke hondert dient leet was.</l>
<l>Elc lieten werken na synen gheer,</l>
<l>Wast mitten swerde of mitten speer.</l>
<l>                Hector was droeve ende wert fel;</l>
<l>Hy en laet doer niemant, dat weet wel,</l>
<l n="10580">Synen moet te coelen, hy is so heet;</l>
<l>Ontvlien sy hem, dats hem leet.</l>
<l>Hy bant den helm ende nam den scilt:</l>
<l><pb n="1,308"/> Des broeders doot die maecten hem wilt,</l>
<l>Dien hy voer hem sterven sach.</l>
<l n="10585">Nu sal hier syn meerre hantghesclach:</l>
<l>Syn volc deed hy tot hem comen,</l>
<l><milestone unit="fol" n="75v"/> Ende heft den stryt aenghenomen,</l>
<l>So ontsienlicke ende soe groot,</l>
<l>Niemant en waenden ontgaen den doot;</l>
<l n="10590">Hector, die stoutte, die reet daerinne</l>
<l>Als een vervaste leeuwynne,</l>
<l>Die om haer proyen is ghespaert</l>
<l>Ende niemant haer verbieden en daer;</l>
<l>Hy sclaet, hy wondet al ter doot.</l>
<l n="10595">Daer en was scaer gheen so groot</l>
<l>Hy en doet se wyken achterwert;</l>
<l>Wien dat hy in den wych bevaert,</l>
<l>Deed hy syn einde haest doen;</l>
<l>Ghequest was hy in dien doen.</l>
<l n="10600">Daer dadent die bastart wel,</l>
<l>Sy waeren den Griecken herde fel;</l>
<l>Haeren broeder wraken sy mede.</l>
<l>Sulc ontgout dies niet en dede;</l>
<l>Wouden of en wouden, Griecken die weken;</l>
<l n="10605">Sy daden haer scare breken.</l>
<l>Mer die Troyene verloren so veel</l>
<l>Dat hem ghinc al uytten speel.</l>
<l>Die Griecken haddent te quaet, twaeren.</l>
<l>                Mittien quamen toe twe scaeren,</l>
<l n="10610">Die van Crete en die van Pire,</l>
<l>Daer Nestor coninck was ende here.</l>
<l>Nie en sach men teenre stat</l>
<l>Ridderscap ghewapent bat;</l>
<l>Daer en was ridder noch baroen,</l>
<l n="10615">Hy en had een verchs ponioen,</l>
<l>Blaeu, groen, wit of roet.</l>
<l>Dat heer scheen also groot,</l>
<l><pb n="1,309"/> Als sy opten velde quamen,</l>
<l>Al waer die werlt al te samen,</l>
<l n="10620">Dat sy nochtant stryt hebben mochten.</l>
<l>Nu hoert hoe se danderen sochten.</l>
<l>Daer wert so vreselicken stoot</l>
<l>Dat daer wel M bleven doot.</l>
<l>Tierst dat sy ter stede quamen,</l>
<l n="10625">Al waer die werlt al te samen,</l>
<l>Ontmoeten se die van Agresten,</l>
<l>Die stoutste van dien uytter vesten.</l>
<l>Hieraf was coninck Esdras</l>
<l>Ende Fyoen, die soen Dulgas,</l>
<l n="10630">Hy die had den dueren waghen</l>
<l>Daer ghy my yerst af hoerden saghen;</l>
<l>Ghewapent waster op Fyoen,</l>
<l>Dies wonderden menighen baroen:</l>
<l>Het mercten M werf tien,</l>
<l n="10635">Diet wonder hadden aen te sien.</l>
<l>Dier heren coninckstavel was</l>
<l>Hectors broeder, Pictagoras,</l>
<l>Een die beste van al Troyen;</l>
<l>Hy leide se in die tornoye.</l>
<l n="10640">Dit syn sy die parsen rechten</l>
<l>Teghen Nestor om te vechten</l>
<l>Ende teghen die van Creten mede</l>
<l>Mit groter avermoedichede.</l>
<l>Der brac syn, speer menich ridder coen,</l>
<l n="10645">Daer scoerden die gaufenoen,</l>
<l>Scilde vielen daer in stucken</l>
<l>Meer dan ic can ghemicken,</l>
<l>Hogher lude ghepryst wel.</l>
<l>Sy waeren den Griecken herde fel.</l>
<l n="10650">Fyoen reet al doer die porsse:</l>
<l>Van den waghen wonden hy orsse</l>
<l>Ende ridders ghepryst wael</l>
<l><pb n="1,310"/> Mit menighen fenynden strael;</l>
<l>Meer scoot hyder dan twewerf tien;</l>
<l n="10655">By hem ontstonden die Troyen.</l>
<l>Daert heer meest ontsien was,</l>
<l>Doerreet hy se, syt seker das,</l>
<l>Sy en mochten hem niet ghedaren.</l>
<l>Nochtant waster M, twaren,</l>
<l n="10660">Die daerna setten haer saken</l>
<l>Hoe sy hem best avestaken</l>
<l><milestone unit="fol" n="76r"/> Ende sy den waghe mochten breken,</l>
<l>Ende hem aver Fyoen wreken.</l>
<l>Belopen hebben sy hem buten den synen:</l>
<l n="10665">Daer street men mit groter pynen;</l>
<l>Die Griecken streden seer an,</l>
<l>Mer hy werden hem als een man;</l>
<l>Mer sinder een ridder fier</l>
<l>Scoten doer die lumenier:</l>
<l n="10670">Hy was een Griecke die der ter stonde</l>
<l>Seer wael scieten conde;</l>
<l>Wel na wast comen aen syn leven.</l>
<l>Fyoen was daer ommer bleven</l>
<l>En had ghedaen Pictagoras.</l>
<l n="10675">"Heer," sprac hy ende coninck Esdras,</l>
<l>"Siet waer men Fyoen swaerlic dient.</l>
<l>"Nu sal men sien of hy heft vrient,</l>
<l>"Die hem ontsetten mitten swerde!"</l>
<l>Mittien lieten sy lopen die perde,</l>
<l n="10680">Ghetogens swerds sy op hem reden.</l>
<l>Ic waen, sy luttel yemant vermeden.</l>
<l>Fyoen die was saen verloest,</l>
<l>Dat was den Griecken een swaer troest.</l>
<l>Het costen menich man een lit</l>
<l n="10685">Eer coninck Fyoen wert ontset,</l>
<l>Mer doch ontgoudent die Troyene</l>
<l>Also veel als X werf tiene,</l>
<l><pb n="1,311"/> Die daer in die plaetse bleven</l>
<l>Ende daerom lieten tleven:</l>
<l n="10690">Dat was hem een swaer verdriet.</l>
<l>Eer die stryt oec alle verschiet</l>
<l>Deed men op hem al sulcken scade,</l>
<l>Dat menighen verghinc te quade.</l>
<l>                Groet was dat volgen ende dat vlien,</l>
<l n="10695">Ic en can nummermeer ghesien</l>
<l>Dat meerre scade was ghevisiert;</l>
<l>Daer waeren helme ghequartiert,</l>
<l>Scilde ghescoert, halsberch doerhouwen;</l>
<l>Armen hinghen doer die mouwen.</l>
<l n="10700">Wat soud ic segghen van Hectors sake?</l>
<l>Ic waen, hy saen sal plaetse make</l>
<l>Doer die vyande totten synen,</l>
<l>Wien soet comen mach tot pynen.</l>
<l>Hets wonder hoe hy doet die daet:</l>
<l n="10705">Hy doerhouwet ende doersclaet,</l>
<l>Daer en is niemant dien hy gheraect</l>
<l>Hy en blyft doot of seer mismaect;</l>
<l>Syn broederen waeren by hem vaste,</l>
<l>Die veel droghen van den laste.</l>
<l n="10710">                Deiphebus stont ende scloech;</l>
<l>Hy en was so goet die hem verdroech</l>
<l>Of spaerden in enigher wys.</l>
<l>Polidamas bejaghede daer prys,</l>
<l>Want hy was den Griecken swaer.</l>
<l n="10715">Menelaus die was daer,</l>
<l>Ayax ende Thelamon,</l>
<l>Die wonder mitter wapen doen.</l>
<l>Sy en waeren niet saen verdreven,</l>
<l>Menighen Troyenen costet syn leven.</l>
<l n="10720">Hets wonder dat daer enich ontginc,</l>
<l>So onghedeilt hadden sy die dinc;</l>
<l>Mer, by Hectors grote ghewelt,</l>
<l><pb n="1,312"/> Also als ons dat boeck telt,</l>
<l>Doerreden sy alle haer scaren.</l>
<l n="10725">Daer die Troyene starcste waren,</l>
<l>Haer gheselscap doet hy breken.</l>
<l>Nu mach hy synen broeder wreken.</l>
<l>So deed hy oec so uyttermaten</l>
<l>Dat sy daer opt velt mosten laten</l>
<l n="10730">Dalrebeste van VJ scaren,</l>
<l>Die te stucken ghesclaghen waeren;</l>
<l>Ghescoffiert heft hy se alle.</l>
<l>Ic waen, der niemant keren en sal,</l>
<l>Want daer scade groot ghesciede.</l>
<l n="10735">Sy vloen al doer haer selfs lude.</l>
<l><milestone unit="fol" n="76v"/>                 Die Griecken weken avervoet,</l>
<l>- Dat deed Hector, hy was so goet -</l>
<l>Want sy worden ghewaer das,</l>
<l>Waer ghevaren quam Eneas,</l>
<l n="10740">Mittien van Lacomen seer,</l>
<l>Daer Eufemie af was heer.</l>
<l>Ontsienlic volc wast, dat ic waen.</l>
<l>Daer wert ontwonden menich vaen;</l>
<l>Haer speren lieten sy sincken,</l>
<l n="10745">Die sat van bloede sullen drincken.</l>
<l>Op hem reden sy mit ghewelt,</l>
<l>Die Hector dreef van den velt.</l>
<l>So menich waster afghesteken</l>
<l>Die den hals daer mosten breken;</l>
<l n="10750">Gheen Greec en was daer in den dael,</l>
<l>Hy en was ghescoffiert altemael.</l>
<l>X scaeren dreven sy avereen,</l>
<l>Daer in elcken te wesen sceen</l>
<l>Drie M ridders ofte meer.</l>
<l n="10755">Die Troyene wreken haer seer,</l>
<l>Sy scloeghen ende die anderen weken:</l>
<l>Mer saen sullen hem die Griecken wreken.</l>
<l><pb n="1,313"/>                 Nu voeren henen die baroen</l>
<l>Als diet wel achten te doen.</l>
<l n="10760">Ayax, die goede, van Salomyne,</l>
<l>Sach wyken aldus die syne,</l>
<l>Ende die Griecken mit ghewelde</l>
<l>Alle wyken van den velde,</l>
<l>Vanghen ende te stucken sclaen;</l>
<l n="10765">Mit pynen machter een ontgaen.</l>
<l>Na hem sach hy in den dael</l>
<l>Coninghen, greven, amerael</l>
<l>Ende van Griecken alle die bloeme.</l>
<l>Hy haept dat hem hulpe coeme.</l>
<l n="10770">"Wat sal," sprac hy, "dit anoy?</l>
<l>"Verliesen wy dus den tornoy?</l>
<l>"Wat is nu onsen volc ghesciet,</l>
<l>"Dat ons dorpelic ontvliet?</l>
<l>"Men jaegh se, dat is goet te sien,</l>
<l n="10775">"Sy wyken voer die Troyen.</l>
<l>"Ic waen, sy hem des duvels vervaren;</l>
<l>"Hoert hoe sy scryen ende ghebaren!</l>
<l>"Ic ontsie my van ons allen;</l>
<l>"Wy en werent, ons sal misvallen.</l>
<l n="10780">"Pynter omme, vriende myn,</l>
<l>"Dat wy die sotste niet en syn,</l>
<l>"Ende wy prys ende eer verwerven!</l>
<l>"Het is beter dat wy hier sterven</l>
<l>"Dan wy ons selven scande daden!</l>
<l n="10785">"Syt stout, wy en syn so niet verladen!</l>
<l>"Wildy my helpen, ghy heren,</l>
<l>"Wy doen se alle wederkeren</l>
<l>"Te rugghe, ist lief of leet.</l>
<l>"Ons hulpe wast ghereet,</l>
<l n="10790">"Hier comen C<hi rend='sup'>m</hi> man!</l>
<l>"Syn wy goede lude dan,</l>
<l>"Wy sullen se bynnen poerten jaghen,</l>
<l><pb n="1,314"/> "Sodat die stat sal al versaghen!</l>
<l>"Nu, varen wy voer al apenbaer</l>
<l n="10795">"Eer aen ons coemt dese scaer,</l>
<l>"Die ons naect aen onsen start.</l>
<l>"Siet, dat hem niemant en vervaert,</l>
<l>"Ende niemant en vlie, hy en sie my vlien:</l>
<l>"Dan sal ons allen eer ghescien."</l>
<l n="10800">                Haer speren sincten sy daer;</l>
<l>Men mach wel segghen voerwaer,</l>
<l>Daer sy ghemoete die Troyene</l>
<l>Hondert vielder ende daertoe tiene.</l>
<l>Groot gheluyt was daer sy quamen</l>
<l n="10805">Ende groot stryt viel daer te samen;</l>
<l>Daer mocht men speren sien fortsieren,</l>
<l>Scilden scoren in quartieren,</l>
<l>Dat bloot uytten halsberch dringhen</l>
<l>Ende tfuer uytten helmen springhen,</l>
<l n="10810">Hoefde sclaen al in stucken</l>
<l><milestone unit="fol" n="77r"/> Ende mit swerden deylen ende bicken,</l>
<l>Menighen vellen ende verderven,</l>
<l>Menighen sconen ridder sterven;</l>
<l>Menich ors sal sonder heer</l>
<l n="10815">Lopen; niemant en sach eer</l>
<l>Ghenen stryt die starcker was.</l>
<l>Op Ayax reet Eneas:</l>
<l>Ellic stac den anderen apten scilde</l>
<l>Als stoutte ridders ende milde;</l>
<l n="10820">Haer speren braken sy int tghemoet,</l>
<l>Van hem beiden sach ment bloet;</l>
<l>Beide vielen sy der neder,</l>
<l>Mer men halp se saen op weder;</l>
<l>Doe ghingen sy onderlinghe sclaen</l>
<l n="10825">Grote sclaghe al sonder waen,</l>
<l>Sodat elc veelna was verdoeft</l>
<l>Ende hem die maelgen ginghen in thoeft,</l>
<l><pb n="1,315"/> Sodat bloet ran van hem beiden.</l>
<l>Sy en waeren oec so niet versceiden,</l>
<l n="10830">Deen of beide en waeren doot;</l>
<l>Mer die porse was so groot</l>
<l>Die die heren ontwe dranc,</l>
<l>Der was van swerden groot gheclanc.</l>
<l>Nochtant, voerwaer seg ic u,</l>
<l n="10835">Dat gheduerde dat ghedru</l>
<l>Op die Griecken, want sy weken.</l>
<l>Mer daer quam toeghestreken</l>
<l>Fenix, die heer van Caladone,</l>
<l>Mit eenre scare herde scone,</l>
<l n="10840">Die Ayax ontsetten wilde;</l>
<l>Hy brachter X dusent scilde.</l>
<l>So fellike sy die Troyene sochten,</l>
<l>Dat IJ<hi rend='sup'>m</hi> man becofte.</l>
<l>Dese twe heren stout ende groot</l>
<l n="10845">Weerden der Troyen avermoet,</l>
<l>Beid tornierende ende sclaende;</l>
<l>Hier was die tornoy groot aenstaende.</l>
<l>Sy pynden die Troyenen tontlyven</l>
<l>Ende achterwert te dryven.</l>
<l n="10850">Die Troyene weerden hem seer,</l>
<l>Want sy daer verloren meer.</l>
<l>Elc had te doen meer dan hy wille,</l>
<l>Des en stont die tornoy niet stille;</l>
<l>Menich scloechter arm af ende been,</l>
<l n="10855">Ten dode quam daer menicheen,</l>
<l>Dat die eerd bedect was al.</l>
<l>Aen elcke syde was misval:</l>
<l>Die coninc Fenix stac op Hector,</l>
<l>Dat syn scilt had menighen scoer,</l>
<l n="10860">Dien hy manlicke voer hem hielt;</l>
<l>Hector die stacken mit ghewelt</l>
<l>In den buycke, doer dat aertsoen,</l>
<l><pb n="1,316"/> Dat dat ors van Arregoen</l>
<l>Op hem viel: hy was ghewont,</l>
<l n="10865">In ommacht lach hy langhe stont;</l>
<l>Hy soud sterven van den wonden</l>
<l>En dadent meisteren, die hem helpen conden.</l>
<l>                Hier bleef menich ridder doot.</l>
<l>Hier vercoeverden mit crachten groot</l>
<l n="10870">Die van Griecken op die van bynnen.</l>
<l>Die daet en mochte niemant kennen,</l>
<l>Die sy daden onderlinghe,</l>
<l>Mit sclaen ende mit ghedringhe;</l>
<l>Menich gheloep ende menich ghemoet</l>
<l n="10875">Daden sy stout ende goet,</l>
<l>Eer syt ghewonnen also siene</l>
<l>Dat sy verdreven die Troyene,</l>
<l>Mit hare cracht, die wast so aen</l>
<l>Dat sy se verdreven dan</l>
<l n="10880">Ende sy doerreden haer scaren.</l>
<l>Voer hem mosten sy, twaren,</l>
<l>Wyken, wast hem lief of leet.</l>
<l>Dorloghe was daer al te ghereet.</l>
<l>Menich vielder, dat seg ic u;</l>
<l n="10885"><milestone unit="fol" n="77v"/> Daer wert verheven een groet gehu!</l>
<l>Op die Troyene mit ghewelt,</l>
<l>Dat sy mosten rumen tfelt.</l>
<l>Versament syn sy daer alle die scaeren</l>
<l>Die yerst versceyden waeren:</l>
<l n="10890">Daer mocht men breken sien die maelgen,</l>
<l>So veel scilde, soe veel helmen,</l>
<l>Ten was nie man die ghesien conde</l>
<l>Te samen op enen stonde.</l>
<l>Die Griecken waeren vroe, twaeren.</l>
<l n="10895">Hem quamen toe sulcke IIJ scaeren,</l>
<l>Die vreselic waeren aen te sien</l>
<l>Ende scadelic op die Troyene.</l>
<l><pb n="1,317"/>                 Daer waeren die van Amoyse</l>
<l>Mit menighen scichte cortoyse;</l>
<l n="10900">Hyenis was haer rechte heer:</l>
<l>Dat was volc ontsien wel seer.</l>
<l>Ulixes quam mitten synen</l>
<l>Den Troyene seer te pynen,</l>
<l>Mitten Pigrotsen Emilius.</l>
<l n="10905">Bescreven vinden wyt aldus,</l>
<l>Dat sy hadden X dusent man</l>
<l>Al ghewapent ende halsberch an.</l>
<l>Doe die Troyene alle weken</l>
<l>Ende ter statwert streken,</l>
<l n="10910">Quamen dese op hem ghereden,</l>
<l>Die altoes niemant en vermeden;</l>
<l>Daer scoerden halsberch ende scilde</l>
<l>Meer dan men gheloven wilde;</l>
<l>Menighen hinc uyt syn gheweyde.</l>
<l n="10915">Nu stont die wych aen die heyde:</l>
<l>Nu mocht men horen die dale</l>
<l>Clincken die helme van stale,</l>
<l>Die ridders ende die orsse storten;</l>
<l>Elc ghinc den anderen horten.</l>
<l n="10920">Die Troyene gheerden der vesten.</l>
<l>Nu syn die Griecken aent beste,</l>
<l>Sy dreven voer hem die van bynnen.</l>
<l>Meer vielder dan men mach bekennen,</l>
<l>Som ghewont ende som doot;</l>
<l n="10925">Hier hadden sy den meesten noot,</l>
<l>Op die stont, die van der stat.</l>
<l>Wat wonder ist? Nu merct dat:</l>
<l>Al hadden sy vrese van haeren leven,</l>
<l>XV scaren teghen seven</l>
<l n="10930">Saghen sy teghen hem daer;</l>
<l>Nummermeer en waeren sy dernaer</l>
<l>Vercoevert noch wederghekeert,</l>
<l><pb n="1,318"/> Alle waeren sy bleven ontteert,</l>
<l>En had ghedaen die van Parsy,</l>
<l n="10935">Die hem te hulpe quamen by.</l>
<l>                Parys, die scone, leyde se daer;</l>
<l>Die was een sien scaer.</l>
<l>Ghewapent wel ende halsberch dan</l>
<l>Had van hem een yghelic an,</l>
<l n="10940">Daerop wapenrocke duere;</l>
<l>Orsse van menigher maniere</l>
<l>Mit haeren teiken verdect;</l>
<l>Mit baghen quamen sy ghetrect,</l>
<l>Swerde hadden sy van fynen stael:</l>
<l n="10945">Der en is gheen, dat en weet wael,</l>
<l>Hy en wrake gherne den lachter</l>
<l>Dat men die Troyene dryvet achter.</l>
<l>Vaste sy te samen reden,</l>
<l>Daer so veel ridders streden.</l>
<l n="10950">Mit fellen moede, seg ic u,</l>
<l>Sy gaven een groot hu.</l>
<l>Mittien scoten sy in die porsse,</l>
<l>Sy wonden beid lude ende orsse;</l>
<l>Daer was gheroepen seer tien stonde,</l>
<l n="10955">Als elc ghevoelden synre wonden.</l>
<l>                Parys, die scone ende die wyse,</l>
<l>Scoet doot den coninc van Laryse:</l>
<l><milestone unit="fol" n="78r"/> Dat was synen vrienden scade,</l>
<l>Want hy was stout ende vroet van dade.</l>
<l n="10960">Ulixes, die was na syn neve,</l>
<l>Hy wrycten, ist dat hy leeft;</l>
<l>Daerom doet hy grote pyne.</l>
<l>Parys socht hy onder die syne</l>
<l>Ende stac hem mit enen speer</l>
<l n="10965">Doer den halsberch, mit groter gheer,</l>
<l>Dat hem dat ponioen van sindael</l>
<l>In syn ghegare stac altemael.</l>
<l><pb n="1,319"/> Parys viel naer in ommacht.</l>
<l>Had Ulixes ghehadt die cracht,</l>
<l n="10970">Hy waer gherne voer hem bleven,</l>
<l>Mer Troylus was hem beneven:</l>
<l>Mit enen swerde ghebruneert wael</l>
<l>Scloech hy hem opten helm van stael,</l>
<l>Dat hy scoerden doer den sclach</l>
<l n="10975">Ende hem menighen maelge lach</l>
<l>Ghedroncken al totten been,</l>
<l>Die van bloede waeren onreen.</l>
<l>Al dollende voer hy voert ende weder,</l>
<l>Al was hy ghevallen neder;</l>
<l n="10980">Mer dat hy doch saen bequam:</l>
<l>Mit beiden handen dat hy nam</l>
<l>Enen hamer ende scloech wel scier</l>
<l>Troylus opten lumenier,</l>
<l>Sodat hy den helm dede</l>
<l n="10985">Op syn nese boghen daermede;</l>
<l>En had hy hem so saen niet ontfaeren,</l>
<l>Die sclach waer ghewroken, twaeren.</l>
<l>Daer bleef die tornoy langhe staende</l>
<l>Al tornierende ende al sclaende;</l>
<l n="10990">Mer die Troyene syn verbolghen</l>
<l>Op die Griecken ende sy volghen</l>
<l>Hector ende Troylus</l>
<l>Ende syn broeder Deiphebus,</l>
<l>Parys, die scoen, ende die bastaerde.</l>
<l n="10995">Dese dreven se hare veerde,</l>
<l>Want sy niemant van hem allen</l>
<l>En gheraeckten, hy en most vallen.</l>
<l>                Die Troyene waeren ghescant,</l>
<l>Mer sy verweren nu her vant.</l>
<l n="11000">Wel doet daer Polidamas</l>
<l>Ende die goede Eneas;</l>
<l>Sy benamen veel der vlucht</l>
<l><pb n="1,320"/> Als die Troyenen hadden vrucht.</l>
<l>Het is recht in alre wys</l>
<l n="11005">Dat sys hebben groten prys.</l>
<l>Daer en was gheen langher stryden,</l>
<l>Ter statwert wouden sy tyden,</l>
<l>Want sy en connent nummermeer geherden.</l>
<l>Dusent souden sy ter eerden</l>
<l n="11010">Meer hebben ghedaen, dat weet ic wael,</l>
<l>En had ghedaen altemael</l>
<l>Hector ende daertoe die syne,</l>
<l>Die toequamen mit groter pyne.</l>
<l>Synen volc was hy ontreden;</l>
<l n="11015">Daerom waen ic dat sy streden.</l>
<l>Twe dusent waster daer te samen:</l>
<l>Vro waeren sy doe sy vernamen</l>
<l>In hertte, in synne ende in sclaghen</l>
<l>Sy hem seer verwoeden saghen,</l>
<l n="11020">Ende hadden te stoutter moet</l>
<l>Te verwerven lyf ende goet.</l>
<l>Dese sullen wreken saen</l>
<l>Dat die Griecken hebben misdaen</l>
<l>Op haer volc, daer op die heide.</l>
<l n="11025">Hector sprac ende seide:</l>
<l>                "Ghy, heren," sprac hy, "siet hier een speel</l>
<l>"Dat hem niet en decket wel.</l>
<l>"Beghyn heft scadelic ghewesen;</l>
<l>"Ic en weet hoet eynde sal syn van desen,</l>
<l n="11030">"Mer dat heb ic wel vernomen</l>
<l><milestone unit="fol" n="78v"/> "Dat stout volc op ons is comen,</l>
<l>"Die bloeme van alle eertrycke;</l>
<l>"Ten is gheen so stout of so rycke,</l>
<l>"Sy en pynen ons te maken mat</l>
<l n="11035">"Ende af te wynnen onse stat.</l>
<l>"Sy sullen hierom oec beiden</l>
<l>"Tottien dat wy se bestryden.</l>
<l><pb n="1,321"/> "Verdryven sy ons huden yet,</l>
<l>"So is ons evel ghesciet:</l>
<l n="11040">"Sy sullen ons ontsien te myn,</l>
<l>"Hem wert te stoutter oec die syn.</l>
<l>"Der heren is huden veel versclaghen,</l>
<l>"Ghequest van den velde ghedraghen,</l>
<l>"So wel hebbent noch donse ghedaen;</l>
<l n="11045">"Siet dat wys den prys ontfaen.</l>
<l>"Ghejaghet hebben sy ons ende verdreven</l>
<l>"Onssen fosseyden beneven.</l>
<l>"Sy en wanen niet dat wy meer keren,</l>
<l>"Mer wildy my helpen, ghy heren,</l>
<l n="11050">"Wy doen op hem noch sulc ontmoet</l>
<l>"Daer menich om stort syn bloet;</l>
<l>"Wy doen se keren van den velde</l>
<l>"Ende ontgelden mit ghewelde</l>
<l>"Den doot van onsen rycken maghen,</l>
<l n="11055">"Die so groot waeren in haeren daghen.</l>
<l>"Wreken wy onse broeders seer,</l>
<l>"Die ons bejagheden die eer,</l>
<l>"Ende ons dese stat af wanen wynnen,</l>
<l>"So sullen sy onse cracht bekynnen.</l>
<l n="11060">"Mynen enen broeder hebben sy doot,</l>
<l>"Der ic den rouwe om hebbe groot,</l>
<l>"Dat is myn broeder Cassibilan.</l>
<l>"Hoe droeve sal des syn Pryan!</l>
<l>"Wy moghent selve wel bekynnen,</l>
<l n="11065">"Tensy dat wy se verwynnen,</l>
<l>"Dat sy die stat sullen bederven</l>
<l>"Ende der al om moeten sterven.</l>
<l>"Nu bid ic u allen doer my,</l>
<l>"Eer die tornoy ghestede sy,</l>
<l n="11070">"Dat wy hem toenen onse cracht;</l>
<l>"Die doot en moet niet syn gheacht,</l>
<l>"Elc moet sterven te synen daghe.</l>
<l><pb n="1,322"/> "Myn hert seit my, sonder saghe,</l>
<l>"Dat wy se noch huden scoffieren;</l>
<l n="11075">"Hier en is langher gheen visieren,</l>
<l>"Mer bidden wy onsen Gade seer,</l>
<l>"Dat hy ons wilt gheven die eer."</l>
<l>                Nu reet henen al dit heer;</l>
<l>Daer was verheven menich speer</l>
<l n="11080">Ende ontwonden menich vaene,</l>
<l>Die scoen was te sien aene,</l>
<l>Wit, roet, swart ende grone,</l>
<l>Gebroseert gaffanoene;</l>
<l>Der was menich helm van stael,</l>
<l n="11085">Menich ors lopende wael,</l>
<l>Menich scilt oec aen die heide.</l>
<l>Hector was hare alre gheleide;</l>
<l>Den groten stryt heft hy al leden:</l>
<l>Dat deed hy van behendicheden.</l>
<l n="11090">Verre bat af op deen syde</l>
<l>Quamen sy teghen hem te stryde,</l>
<l>Ende weet wel, al sonder waen,</l>
<l>Noyt en was sulc ontmoet ghedaen,</l>
<l>Noyt en sach men wych so swaer,</l>
<l n="11095">Noch nummer en doet hiernaer.</l>
<l>Die Griecken becoftent sonder merren;</l>
<l>Die Troyenc waeren vers ende erre;</l>
<l>Sy riepen alle "Pargama!"</l>
<l>- Dat is haer teiken, ga alst ga. -</l>
<l n="11100">Der mocht men joesteren sien,</l>
<l>Been breken ende dien;</l>
<l>Menich man was der verscleghen</l>
<l>Ende ghequest menich deghen,</l>
<l><milestone unit="fol" n="79r"/> Menich ghevelt op den dach.</l>
<l n="11105">Sy scloeghen menighen swaeren sclach,</l>
<l>Daer was menich herde groot gehu,</l>
<l>Groot ghecrac, dat seg ic u.</l>
<l><pb n="1,323"/> Helm scoerden ende scilde;</l>
<l>Der bleef menich ridder milde,</l>
<l n="11110">Men scloechder menighen int dal;</l>
<l>Wel mach hy prysen syn gheval</l>
<l>Die der mitten lyve ontvaert;</l>
<l>Hector doet hem smaecken tswert:</l>
<l>Hy scloech die Griecken al te stucken,</l>
<l n="11115">Syn doen en mocht niemant micken.</l>
<l>Nu toent hy yerst wie hy sy:</l>
<l>Hy is thoeft ende ommer by.</l>
<l>Haer scaeren reet hy te stucken,</l>
<l>Haer scade en can niemant ghemicken.</l>
<l n="11120">Tfolc, dat voer vacht mit crachten,</l>
<l>Doe syt visten dat van achten</l>
<l>Van Hector sy waeren bestaen,</l>
<l>Waeren sy een deel ontdaen.</l>
<l>Sy saghen se comen van achter,</l>
<l n="11125">Die menighen man deden lachter,</l>
<l>Ende haer viande hem seer verbouden,</l>
<l>Die hem swaer ghedinghe houden;</l>
<l>Elc weerden hem, want des was noot.</l>
<l>Daer verhief een wych so groot,</l>
<l n="11130">Nye man op dit eertrycke</l>
<l>En hoerde noyt segghen des ghelycke.</l>
<l>                Thoas deed uyttermaten wael,</l>
<l>Menighen scloech hy der dael;</l>
<l>Syn lyf aventuerden hy daer,</l>
<l n="11135">Want hy was den Troyen te swaer.</l>
<l>Des conincks kinderen hebben hem versien;</l>
<l>Quincilloen wysden hem dien.</l>
<l>"Heren," sprac hy, "dit is myn viant,</l>
<l>"Die onse broeder scloech tehant;</l>
<l n="11140">"Op hem wreken wy onsen toren!"</l>
<l>Syn ors scloech hy saen mit sparen,</l>
<l>Odmeel volgden hem naer;</l>
<l><pb n="1,324"/> Op hem staken sy beide daer,</l>
<l>Sodat hy viel ter selver stonden;</l>
<l n="11145">Mer hy en had gheen wonden.</l>
<l>Doch sal hy hen cume ontgaen,</l>
<l>Want daer hadden ghevaen</l>
<l>Romederius mit ghewelt.</l>
<l>Al vast dat hy hem onlanghe helt,</l>
<l n="11150">Want Thoas verhief syn sweert:</l>
<l>Hy waenden hem wreken mitter veert;</l>
<l>In die hant dat hy hem wonde,</l>
<l>Dat hy hem nam syn ghesonde.</l>
<l>Op hem scloech Odmeel,</l>
<l n="11155">Daer hy verveert was een deel.</l>
<l>Quincilloen die scloeghen mede.</l>
<l>Ghevelt hadden sy hem der ter stede</l>
<l>Wel IIJ werf ofte meer,</l>
<l>Mer hy verweerden hem so seer</l>
<l n="11160">Dat hy hem wel had ghewroken,</l>
<l>En had hem syn swert niet te broken.</l>
<l>Doe hem dat swert was ontgaen</l>
<l>Hebben sy hem onder hem ghevaen;</l>
<l>Dorperlic hebben sy hem uytbrocht</l>
<l n="11165">Ende hem die ventaelge ontknocht;</l>
<l>Thoeft had hy ghelaten ter stat</l>
<l>En had hy gheen ontset gehadt.</l>
<l>Mer Minesteus quam der toe:</l>
<l>Mit eenen speer stac hy doe</l>
<l n="11170">Odmeel, die hem hielt ghevaen,</l>
<l>Dat hy die been afkeerden saen.</l>
<l>                Parys was dat herde leet;</l>
<l>Hy mercten op hem ghereet</l>
<l>Ende scoten in den stryde</l>
<l n="11175">Mit enen speer in syn syde;</l>
<l><milestone unit="fol" n="79v"/> Quincilloen scloech hem op thoeft</l>
<l>Dat hy veel na was verdoeft.</l>
<l><pb n="1,325"/> By deser dinck ontbrac Thoas,</l>
<l>Die niet al ghesont en was;</l>
<l n="11180">Van den wonden mach hy ghenesen,</l>
<l>Sulc meister mach hy hem wesen.</l>
<l>Syn lude brachten hem een pert,</l>
<l>Daer hy op sat mitter vaert,</l>
<l>Ende toghen haeren heer uytten bedwanghe,</l>
<l n="11185">Der hy na had ghewest te langhe.</l>
<l>Te Minesteus quamen daer saen</l>
<l>Hondert ridderen, sonder waen,</l>
<l>Die syn manne oec alle waeren.</l>
<l>Sy toghen uyt mit hare scaeren;</l>
<l n="11190">Die wonden bonden sy, die waeren diep,</l>
<l>Dat daer geen bloet uyt en liep.</l>
<l>                Hector street seer ende vacht;</l>
<l>Daeraen setten hy syn macht</l>
<l>Hoe hy die Griecken mach verdriven</l>
<l n="11195">Die daer nu in dachterste bliven.</l>
<l>Hets wonder hoet tvolc ghedoecht</l>
<l>Sulc speel als hy hem daer toecht.</l>
<l>Hy ende syn lude mede</l>
<l>Daden hem groot lelichede;</l>
<l n="11200">Al doerbraken sy haer ringhe.</l>
<l>Wel dadent die Nighevaerlinghe:</l>
<l>Haeren heer reden sy naer.</l>
<l>Hunes die coninck quam aldaer,</l>
<l>Heer van dien van Asia;</l>
<l n="11205">Hector reet hy wel na,</l>
<l>In dat aenschyn dat hy hem scoot,</l>
<l>Dat hy veel na was bleven doot;</l>
<l>Mer een deel scutten hy die scichte</l>
<l>Der hem die wonde by verlichte.</l>
<l n="11210">Hector gout hem dat wel sciere,</l>
<l>Thoeft cloefden hy hem totten lumeniere;</l>
<l>Daer toenden hy dat hy was gram,</l>
<l><pb n="1,326"/> Want hem die moet al wederquam.</l>
<l>Enen hoern blies hy, dat weet wael,</l>
<l n="11215">Dat menighen lief was in den sael;</l>
<l>VIJ dusent van der stede</l>
<l>Quamen hem te hulpen mede.</l>
<l>Op die viande voeren sy ghereet,</l>
<l>Der wert een gheselscap wreet:</l>
<l n="11220">Die Griecken reden sy al duer,</l>
<l>Al wert menighen te suer;</l>
<l>Tot haeren luden die voer waeren,</l>
<l>Quamen sy alle ghevaeren,</l>
<l>Al doer die tornoy staende;</l>
<l n="11225">Beide joesterende ende sclaende,</l>
<l>Deed daer sulc ridderscap groot;</l>
<l>Menich ridder bleef der doot.</l>
<l>Die van der stat dadent te dien stonden</l>
<l>Veel Griecken sterven ende wonden;</l>
<l n="11230">Menich ors wonnen sy van pryse.</l>
<l>                Hector en let in gheenre wyse,</l>
<l>Den vader voer hy spreken saen.</l>
<l>"Heer," sprac hy, "sonder waen,</l>
<l>"Dat onse viande saen syn mat</l>
<l n="11235">"Ende groten scade hebben ghehadt.</l>
<l>"Wy sullen se noch doen, twaeren,</l>
<l>"Mit groten scade van ons vaeren;</l>
<l>"Voer ons en moghen sy niet ghedueren.</l>
<l>"Nu leent ons te deser aventueren</l>
<l n="11240">"Dusent ridders die daertoe doghen,</l>
<l>"Des die onse rusten moghen.</l>
<l>"Ic en laet niet in elcker manieren,</l>
<l>"Ic en sal se jaghen ende destrueren.</l>
<l>"Coemt ons te hulpe, hets tyt,</l>
<l n="11245">"Also als ghy ghewapent syt;</l>
<l>"Sy laten ons dat velt al bloot,</l>
<l>"Of wy bliven daerom doot;</l>
<l><pb n="1,327"/> "Des en mach niet ghebreken.</l>
<l>"Coemt, ic en mach niet langher spreken.</l>
<l n="11250"><milestone unit="fol" n="80r"/> "En hebbes geen scade, brenct ons voert</l>
<l>"Haestelicke die van der poert."</l>
<l>Pryan sprac: "Ay! soen goet,</l>
<l>"Ic sie u aenschyn al een bloet,</l>
<l>"Dynen scilt wel seer te broken,</l>
<l n="11255">"Uwen helm wel wyde ontloken,</l>
<l>"An uwen halsberch menghen scoer</l>
<l>"Daer men tbloet siet runnen doer.</l>
<l>"Aen u mach men mercken veel</l>
<l>"Dat haer gaet al uytten speel.</l>
<l n="11260">"Wat wonder ist dattu bist verbolghen!</l>
<l>"Vaer voer, wy sullen u volghen.</l>
<l>"Got gheve die ommermeer</l>
<l>"Ghesonde, seghe ende daertoe eer!"</l>
<l>                Hector voer voer in den stryde</l>
<l n="11265">Mit M ridders aen syn syde,</l>
<l>Verchs ende ghewapent wel,</l>
<l>Op orssen starc ende snel;</l>
<l>Synre broederen seventiene</l>
<l>Quamen mit hem, seer tontsiene.</l>
<l n="11270">Doe sy by den Griecken quamen,</l>
<l>Lieten syt lopen al te samen,</l>
<l>Sy deden wyken wel na al;</l>
<l>Vreselicke was dat ghetal.</l>
<l>Horten ghingen sy haer ende daer,</l>
<l n="11275">Elc ontfinc den anderen swaer.</l>
<l>Hector en Ayax, die IJ gheneven,</l>
<l>Deden daer elc den anderen sneven;</l>
<l>Sy vielen daer ter selver stont,</l>
<l>Mer hare geen en was ghewont,</l>
<l n="11280">Want daventuer quam aldus.</l>
<l>Hectors broeder, Menelaus,</l>
<l>Reet van Dares Marine</l>
<l><pb n="1,328"/> Doet algader voer die syne.</l>
<l>Hystor, syn broeder, stac enen grave,</l>
<l n="11285">Die rycke was van groter have,</l>
<l>Dat hy doot viel onder dat heer.</l>
<l>Cyrus brac ontwe syn speer,</l>
<l>Mer enen Griec stac hy ter doot,</l>
<l>Die wel was conincks ghenoot.</l>
<l n="11290">Meldestorp - was neve Thoas-</l>
<l>Stac op Celidomas,</l>
<l>Dat hy tgherey voer hem rumden</l>
<l>Ende ter eerden nedercumden.</l>
<l>Etmagras, syn broeder, wrac hem,</l>
<l n="11295">Want hy reet ende stac op hem,</l>
<l>Dat hem altemael tgheweide</l>
<l>Voer hem viel al op die heide.</l>
<l>Cedius was een coninc rycke</l>
<l>Ende seer ghepryst sekerlicke;</l>
<l n="11300">Madan stac hem sonder boghe</l>
<l>Die die lumenier in die oghe,</l>
<l>Hanghende bleef aen den scacht;</l>
<l>Van smerte viel hy in ommacht.</l>
<l>Sardinas die deed oec wael;</l>
<l n="11305">Hy stac enen amerael</l>
<l>Van Griecken ten yerste ghemoet,</l>
<l>Dat hy doot viel onder die voet.</l>
<l>Wel deedt oec Margariton;</l>
<l>Hy stac den coninck Thelamon</l>
<l n="11310">Al doer den scilt mit enen speer,</l>
<l>Dat hy hem wonden voer dat heer;</l>
<l>Hadt voerghegaen, hy waer doot</l>
<l>Thelamon; hy hielt tswert al bloot</l>
<l>Ende scloech hem also ter selver stont</l>
<l n="11315">Dat hy langhe bleef onghesont.</l>
<l>Prothenor stac op Famiel</l>
<l>Dat hy van den orsse vel;</l>
<l><pb n="1,329"/> Nummermeer en waer hy ontgaen,</l>
<l>Mer hem quam ontset saen:</l>
<l n="11320">Brundeguuel hy quam voren,</l>
<l>Doer den scilt stac hy Prothenor,</l>
<l>Dat hy tghereyde rumden onweerde</l>
<l>Ende averecht viel op die eerde.</l>
<l>Ulixes die stac Madan</l>
<l n="11325"><milestone unit="fol" n="80v"/> Dat hy was na doot daervan,</l>
<l>Want hem tyser ghinc in die syde</l>
<l>Ende maecten hem een scoer wyde.</l>
<l>Madian woude dat wreken:</l>
<l>Hy deed hem den helm breken</l>
<l n="11330">Ende gaf hem al sulcken sclach,</l>
<l>Dat men langhe tyt teyken sach.</l>
<l>Emelius ende Gilodagus</l>
<l>Ondersochten hem aldus,</l>
<l>Dat haer speer braken wel,</l>
<l n="11335">Dat elc ter eerden nedervel.</l>
<l>Archelaus ende Godules</l>
<l>Ondersochten hem, seit Dares,</l>
<l>Mitten speer herde wale,</l>
<l>Doer den ponjoen van sindale,</l>
<l n="11340">Dat sy van bloede worden roet,</l>
<l>Mer tslyfs waeren sy sonder noot.</l>
<l>Op Theuter joesteerden Dulgas:</l>
<l>Tspeer ontsanc hem, dat starc was;</l>
<l>Doer dat hoeft stac hy dat pert.</l>
<l n="11345">Theuter viel, hy was verveert.</l>
<l>Dulgas is voer hem ghestaen;</l>
<l>Doot waer Theuter of ghevaen,</l>
<l>Mer, dat hem ontsetten Minesteus,</l>
<l>Nochtant en ontfaert hy niet aldus</l>
<l n="11350">Hy en salder ontfaen menighen sclach,</l>
<l>Eer hy en van daer brenghen mach.</l>
<l>Dulgas, des conincks soen milde,</l>
<l><pb n="1,330"/> Stac hem selven doer den scilde,</l>
<l>Dat hy in tween stucken brac;</l>
<l n="11355">Oec gaf die halsberch enen crac,</l>
<l>Want hy ghedueren niet en conde;</l>
<l>Hy maecten hem een diepe wonde:</l>
<l>Omdat hem Minesteus gheraecten wael,</l>
<l>Mitten swerde van fynen stael,</l>
<l n="11360">Den helm cloef hy mit ghewelt,</l>
<l>Ende van der nese viel die helt.</l>
<l>                Nesdromas sach dat Dulgas,</l>
<l>Syn broeder, alsoe ghewont was;</l>
<l>Minesteus gheraecten hy wel</l>
<l n="11365">Dat hy van den perde vel,</l>
<l>Mer hy spranc saen van der erde</l>
<l>Ende weerden hem mitten sweerde</l>
<l>Teghen die broeders beide te samen;</l>
<l>Sy gaven onderlinghe ende namen</l>
<l n="11370">Grote sclaghe ende suere;</l>
<l>Den halsberch scloghen sy al duere</l>
<l>Ende den helm oec al te stucken;</l>
<l>In aventueren was hy ducke.</l>
<l>Van Tharee die jonxte bastaert</l>
<l n="11375">Deed hem ducke smaken sweert,</l>
<l>Mer Theuter stont hem in staden,</l>
<l>Al was hy oec seer verladen.</l>
<l>                Hector quam daer toe diet sach;</l>
<l>Comen waer hem syn doemsdach,</l>
<l n="11380">En had ghedaen Ayax, Thelamons kint,</l>
<l>Dies hem seer onderwint.</l>
<l>Dat ontset wart swaer,</l>
<l>Want starc was die wych aldaer.</l>
<l>Die Griecken weerden die Troyene;</l>
<l n="11385">Mittien quamen die van Persiene</l>
<l>Mit haeren scaren altemael,</l>
<l>Wel VIJ duusent by ghetal;</l>
<l><pb n="1,331"/> Sy begonden te trecken voren.</l>
<l>Parys hiet blasen enen horen:</l>
<l n="11390">Die bloeste vercoenden nu;</l>
<l>Sy ghaven enen groten "Hu!"</l>
<l>Als sy haer hulpe comen saghen.</l>
<l>Der en was gheen langher daghen;</l>
<l>Alle ghemene lieten syt lopen</l>
<l n="11395">Op hem diet sullen becopen.</l>
<l>Die Griecken weken haere veerde,</l>
<l>Hector jaegde se mitten sweerde.</l>
<l>Dares scryft dat hy der scloech</l>
<l><milestone unit="fol" n="81r"/> Des daghes desent ende meer ghenoech.</l>
<l n="11400">Die vliet, hy vint wel die hem jaghet;</l>
<l>Hoe qualicke dat den Griecken behaghet,</l>
<l>Sy mosten vlien, hoe dat ghesciede,</l>
<l>Totdat sy quamen aen haer lude.</l>
<l>Al daer verhief dat stryden echt</l>
<l n="11405">Ende een herde swaer ghevecht.</l>
<l>                Van Orcanie ende van Lide</l>
<l>Ende die van Rodes quamen te stryde:</l>
<l>Drie scaeren starc ende groot</l>
<l>Ende weerachtich in elcker noot.</l>
<l n="11410">Tierst dat sy quamen ter weren,</l>
<l>Wast mit swerden of mit speren,</l>
<l>Sy daden der vallen X werf tien;</l>
<l>Ghekeert hebben sy die Troyene</l>
<l>Ende daden se voer hem henengaen,</l>
<l n="11415">Mer die vercoeverden herde saen:</l>
<l>Ten tenttenwert dreven sy se weder,</l>
<l>Menich Griec viel daer der neder.</l>
<l>Int ghemoet quamen die van Laryse,</l>
<l>Volc van herden groten pryse:</l>
<l n="11420">Sy dedent uyttermaten wael,</l>
<l>Menghen Troyen scloeghen sy dael.</l>
<l>Polibetes was haer heer,</l>
<l><pb n="1,332"/> Hy scade die Troyene seer;</l>
<l>Noyt en ontteerden in ghenen lande</l>
<l n="11425">Man so seer synen viande.</l>
<l>Deiphebus saen gherochte</l>
<l>Polibetes herde onsochte</l>
<l>Mit enen wederhaecten strael,</l>
<l>Al in totten been, weet ic wael;</l>
<l n="11430">Die wonde deed hy binden saen</l>
<l>Datter gheen bloet uyt en mocht gaen.</l>
<l>Die Troyene brachten se ten kere,</l>
<l>Want haer volc wies op hem seere;</l>
<l>Al voer die tentten dat sy se dreven:</l>
<l n="11435">Dat costen menghen Griec syn leven.</l>
<l>                Hector versach Merioen</l>
<l>Vechtende voer die pauweloen;</l>
<l>Hy reet hem aen mit ghenende:</l>
<l>"Nu is saen comen u einde!</l>
<l n="11440">"Ic wal dat ghy derom u leven laet,</l>
<l>"Want ghy my huden tornen daet.</l>
<l>"Tuwen lede ghy daer quaemt,</l>
<l>"Dat ghy my Patroclus naemt!"</l>
<l>Op thoeft gheraecten hy hem wel,</l>
<l n="11445">Dat hy van den orsse vel.</l>
<l>Hector scloech: hy weerden hem seer,</l>
<l>Mer ten halp hem myn noch meer,</l>
<l>Want hy liet hem thoeft te pande.</l>
<l>Dat was scade al synen lande:</l>
<l n="11450">Hy was een vroem coninck, twaeren,</l>
<l>Ende liefgetal van allen den scaeren.</l>
<l>                Hector sach Patroclus doot</l>
<l>Ligghende in die tentte root;</l>
<l>Na die wapene hy al steet;</l>
<l n="11455">Dats misdaen ende hets my leet.</l>
<l>Hy maecte anders synen moet</l>
<l>Setten wel, docht hem goet.</l>
<l><pb n="1,333"/> Mer hy had beghert so seer,</l>
<l>Dat had hem na ghecost syn eer.</l>
<l n="11460">Minesteus heft hem verwacht</l>
<l>Ende setten daer na alle syn cracht</l>
<l>Hoe hy hem mocht ghescaden;</l>
<l>Gherne had hy hem verraden.</l>
<l>Dat hy en ten dode sach ghebeet,</l>
<l n="11465">Was hy blyde, al wast hem leet.</l>
<l>Een spiet nam hy - wiet sal becopen-</l>
<l>Ende setten tors op hem te lopen.</l>
<l>Eer dat Hector hem besochte</l>
<l>Of synen scilt opheffen mochte,</l>
<l n="11470">Maecten hy int harnas een scoer</l>
<l>Opten ribben die wapen doer.</l>
<l>Die wonde was lanc ende groot,</l>
<l><milestone unit="fol" n="81v"/> Mer hy en had ghenen noot;</l>
<l>Weert een dumbreet inghegaen</l>
<l n="11475">Doot waer hy, sonder waen.</l>
<l>Dat ghegare trac hy uyt</l>
<l>Allegader totter huyt;</l>
<l>- Tot dien waend hy al apenbaer</l>
<l>Dat Achilles selve waer,</l>
<l n="11480">Ende die halsberch waer mede</l>
<l>Die voer Thetis maken dede,</l>
<l>Want hy Achilles teiken ane</l>
<l>Ten stryde bracht ende syn vane.-</l>
<l>Een ponjoen van roder syde</l>
<l n="11485">Leid Hector aen syn syde</l>
<l>Ende deed die wonden binden saen</l>
<l>Datter geen bloet uyt en ran.</l>
<l>Nu sat hy op vererret, twaeren,</l>
<l>Ende maecten veel martelaren,</l>
<l n="11490">Want, synt dat hy was ghewont,</l>
<l>- Als ons Dares maect condt-</l>
<l>Scloech hy der meer dan hy deed eer.</l>
<l><pb n="1,334"/> Twe C scloech hy der ende meer</l>
<l>Synt op ene cortte stonde.</l>
<l n="11495">Dus seer wrac hy een wonde;</l>
<l>Doch strotten hy in den nytspeel</l>
<l>Syns bloets uyttermaten veel.</l>
<l>                Des daghes verloren die Griecken tfelt,</l>
<l>Men dreef se henen mit ghewelt.</l>
<l n="11500">Ghenen moet en had Aghamennon</l>
<l>Te rumen syn pauweloen,</l>
<l>Ende der Griecken een groot deel</l>
<l>Tfelt verloeren sy alle gheheel.</l>
<l>Die Troyene ende haer garsoen</l>
<l n="11505">Wonnen wel IIJ<hi rend='sup'>c</hi> pauweloen,</l>
<l>Vol van silver ende van goude:</l>
<l>Hy wan goet wie dat woude.</l>
<l>Ter statwert voeren sy gheladen.</l>
<l>Die Griecken ontfingen veel scaden,</l>
<l n="11510">Veel na waeren sy alle ghescint.</l>
<l>Des daghes was die stryt gheint</l>
<l>Ende allet by Hectors dade,</l>
<l>Die der so veel wont ende sclaet.</l>
<l>Mer daventuer hadt anders geacht</l>
<l n="11515">Die teghen die Troyene vacht.</l>
<l>                Hoert hoe die stryt bleef ende by wat doen</l>
<l>Om Prians suster Esioen,</l>
<l>Die in Griecken was altoes,</l>
<l>Synt men Troyen yerst verloes.</l>
<l n="11520">By Thelamon had sy IIJ kinder:</l>
<l>Die twe waeren beid ginder,</l>
<l>Dat was Ayax ende Thelamon,</l>
<l>Haefs ende stout in haeren doen;</l>
<l>Ayax was haefs ende scoen</l>
<l n="11525">Ende een die rycste die droech croen.</l>
<l>Op Hector vacht hy mit ghenende;</l>
<l><pb n="1,335"/> So dat elc den anderen kende.</l>
<l>Hector custen mit joyen</l>
<l>Ende woud hem leiden bynnen Troyen</l>
<l n="11530">Om te kennen syn maghe.</l>
<l>Hy seid hem: "Dat is niet in dien daghe.</l>
<l>"Die Griecken syn so verladen,</l>
<l>"Sy mochten wanen syn verraden",</l>
<l>Sprac hy, "voer icker mit u inne;</l>
<l n="11535">"Mer, doet dat na mynnen synne,</l>
<l>"Hier toe coemdy wel alle daghe.</l>
<l>"Doet keren u vrienden ende u maghe,</l>
<l>"Dat ghy dit heer verdryft al".</l>
<l>Hector sprac: "Lieve neve, ic sal.</l>
<l n="11540">"Doet dat ghy wilt ende syt sonder vaer.</l>
<l>"Mer dit orloech is ons wel swaer:</l>
<l>"Dit volc is hier op ons comen,</l>
<l><milestone unit="fol" n="82r"/> "Dat ons lants veel heft ghenomen,</l>
<l>"Doer den roef van eenre vrouwen.</l>
<l n="11545">"Ic sweer hem, by mynre trouwen,</l>
<l>"Eer men ons ontterven sal,</l>
<l>"Sullent sy swaer becopen al!</l>
<l>"Een deel hebbent sy becoft.</l>
<l>"............</l>
<l n="11550">"My is leet, laten syt hem ghescien,</l>
<l>"Dat sy ons uytten lande ontvlien.</l>
<l>"Het helpt my dat ic se sie sterven,</l>
<l>"Mit speren ende mit swerden bederven.</l>
<l>"Die Gade doent ons al doer ons eer."</l>
<l n="11555">                Eerlic sette hem te keer:</l>
<l>Daer en was niet meer ghedaen,</l>
<l>Als ons die jeest doet verstaen.</l>
<l>Die scepe hadden ghewest verbrant,</l>
<l>Mer Ayax weerdet mitter hant;</l>
<l n="11560">Nochtant hadden sy hem so verdreven,</l>
<l>Dat by hem niemant en waer bleven,</l>
<l><pb n="1,336"/> Sy hadden se verbrant mitdallen.</l>
<l>Sy en comen nummer tot dien ghevalle.</l>
<l>Had ghewilt die aventuer,</l>
<l n="11565">Die grote pyne ende die suer</l>
<l>Van Troyen, dat waer al gheint,</l>
<l>Die Griecken waeren alle ghescint.</l>
<l>Ay Got, hoe wel wast hem ghedaen!</l>
<l>Mer daventuer, dat is myn waen,</l>
<l n="11570">Woud dattet also verghinc,</l>
<l>Dat, om also clenen dinc,</l>
<l>Teenre stonde was gheseet</l>
<l>Dat Troyen niet en was ontset,</l>
<l>Mer tongheval most ghescien</l>
<l n="11575">Dat die stat niet en mocht ontvlien.</l>
<l>                Hector ontboot syn lude:</l>
<l>"Wee hem, dat hem ye ghesciede!"</l>
<l>Mit arbeit ende mit groter pyne</l>
<l>Verboot hy den wych den syne;</l>
<l n="11580">Ter stat reden sy, dat niet en was verre.</l>
<l>Den was blyde, dander erre.</l>
<l>Die synen vrient had verlaren,</l>
<l>Wat wonder wast al had hys toren?</l>
<l>Daer en was luttel yemant hy en liet daer</l>
<l n="11585">Daer hem thertte af was swaer.</l>
<l>Ten herberghen syn sy ghebeet,</l>
<l>Daer men se wel ontfinc ghereet;</l>
<l>Ghenoech hadden die ghesonden,</l>
<l>Ende oec plach men wel dier ghewonden.</l>
<l n="11590">                Hector, die goede, voer in die poert;</l>
<l>Sulcke M quamen daer voert</l>
<l>Die weenden van groter joyen</l>
<l>Dat sy hem saghen bynnen Troyen.</l>
<l>In die poert was cume een vrouwe,</l>
<l n="11595">Noch poertersse, noch joffrouwe,</l>
<l><pb n="1,337"/> Sy en quamen om hem te sien;</l>
<l>Daer weender hondertwerf tien.</l>
<l>Mit luder stemmen riepen sy somme:</l>
<l>"Dit is van hem alle die bloeme</l>
<l n="11600">"Ende die vroemste van der werlt al!</l>
<l>"Dit is hy die ons wreken sal</l>
<l>"Van den laster die men ons dede!</l>
<l>"Got, die heer is in elcker stede,</l>
<l>"Bescermen ons van quader doot,</l>
<l n="11605">"Want hy weet dat wys hebben noot!"</l>
<l>Dit riepen sy alle ghereet,</l>
<l>Totdien dat hy was ghebeet.</l>
<l>Ecuba helsden: des en wonder nieman.</l>
<l>Polixina ontgorden die riemen,</l>
<l n="11610">Den helm hebben sy afghedaen,</l>
<l>Die seer bebloet was, sonder waen;</l>
<l>Den halsberch toghen sy hem uyt,</l>
<l>Die gheperst was in die huyt;</l>
<l>Beenharnas ende coppen mede</l>
<l n="11615">Deden sy af daer ter stede.</l>
<l>Syn bloet was hem also ghebraden</l>
<l><milestone unit="fol" n="82v"/> Aen syn huyt te seven staden</l>
<l>Dat ment mit pyne afbrachte:</l>
<l>Menich versuchten derom onsachte.</l>
<l n="11620">                Andromata, syn scoen wyf,</l>
<l>Die mynden hem ende al her lyf,</l>
<l>Weenden uyttermaten seer,</l>
<l>Ende hondert vrouwen ende meer.</l>
<l>Daer en was noch spot, noch speel.</l>
<l n="11625">Op een coetse ghemaect wel,</l>
<l>Beset mit menghen dueren steen</l>
<l>Ende mit goude verlicht ghemeen,</l>
<l>Daerop een coffertuer soe duer</l>
<l>En cant ghesegghen in ghenre manier,</l>
<l n="11630">Op die coetse duer ende rycke</l>
<l><pb n="1,338"/> Leiden sy hem haestelicke.</l>
<l>Got, die hem aen wonden bekent,</l>
<l>Ghebaren uyt Orient,</l>
<l>Die doe meer ghepryst was</l>
<l n="11635">Dan ye synt was Ypocras</l>
<l>Of die goede Galieen,</l>
<l>Heft gheweghen ende besien</l>
<l>Syn wonden ende gaf hem dranc</l>
<l>Daer hy by ghenas eer yet lanc;</l>
<l n="11640">Dat lyf sachte hem altemael,</l>
<l>Sodat hy was te vreden wael.</l>
<l>Een deel deed hy eten gaen</l>
<l>Ende vollike uytter cameren gaen.</l>
<l>Priamus, die haefs ende vroet,</l>
<l n="11645">Quam daer ende vraegde hoet hem stoet,</l>
<l>Dat hy hem seide sonder hael.</l>
<l>"Heer," sprac hy, "herde wael.</l>
<l>"Morghen gaet, als ic begheer,</l>
<l>"Mit mynen swerde ende mit mynen speer,</l>
<l n="11650">"Ende toent hem in cortter stont</l>
<l>"Dat ic rasse ben ende ghesont."</l>
<l>                Des snachs en wist niet Pryan</l>
<l>Dat doot was Cassibilan.</l>
<l>Hem was leet dat hyt weten soude:</l>
<l n="11655">Die lede niemaer quam te boude.</l>
<l>Nochtant voerseit hem syn syn,</l>
<l>Want hy was blyde te myn.</l>
<l>In den sael was dat ethen</l>
<l>Al ghereet sonder vergheten:</l>
<l n="11660">Hy hads ghenoech die eten woude;</l>
<l>Men dienden mit silver ende goude;</l>
<l>Ter herberghen ghingen sy daerna saen.</l>
<l>Oec was daer sulc, sonder waen,</l>
<l>Die luttel scliep in dien nachte,</l>
<l n="11665">Want die sweer deed hem onsachte,</l>
<l><pb n="1,339"/> Dat hy ghesclapen niet en mochte.</l>
<l>Sy leren noch leven onsochte,</l>
<l>Want haer scade ende die stryt</l>
<l>Die was daer in alre tyt.</l>
<l n="11670">                Die vrouwen vraegden veel ghenoech</l>
<l>Wie den prys van den velde droech;</l>
<l>Naest Hector wies die prys was</l>
<l>Sy en connen niet gheweten das,</l>
<l>Want Troylus die deedt so wel;</l>
<l n="11675">Oec seiden sy dat niemant el</l>
<l>Bet en deed dan Eneas;</l>
<l>Oec die scoen Polamidas</l>
<l>Dat was die, op dien dach,</l>
<l>Ontfinc menghen swaeren sclach:</l>
<l n="11680">Het hoerde sulcke diet was lief,</l>
<l>Want haer thertte daerom verhief,</l>
<l>Als sy den prys hoerden gheven.</l>
<l>Oec seiden anderen daer beneven</l>
<l>Dat die bastaert in alre wys</l>
<l n="11685">Hebben soud groten prys,</l>
<l>Want sy daden herde wael.</l>
<l>                Mit aldusdanigher tael</l>
<l>Leden sy den nachtstont.</l>
<l>Dieghene die waeren ghesont</l>
<l n="11690">Wouden hem mitter dagheraet</l>
<l>Wapenen alst hem daertoe staet;</l>
<l>Sy dadent mit groter talen</l>
<l><milestone unit="fol" n="83r"/> Haer orsse voer hem halen;</l>
<l>Mer die van buten dadent vrede.</l>
<l n="11695">Ic en weet wie die baetscap dede,</l>
<l>Want die jeest liet ons bescreven,</l>
<l>Der om ist oec van my bleven.</l>
<l>Die Troyene gaven vrede</l>
<l>Haeren viande buten der stede;</l>
<l n="11700">Sonder toern, vaste ende staende</l>
<l><pb n="1,340"/> Was hy gheswaren IJ maende;</l>
<l>Dat was menich mans ghevoech.</l>
<l>Nu voert hebben sy tyts ghenoech</l>
<l>Dat die ghewonden bynnen desen</l>
<l n="11705">Van haeren wonden sullen ghenesen.</l>
<l>Opt tfelt, daer men vacht so seer,</l>
<l>Daer menich lach al sonder heer,</l>
<l>Quam menich man: het was gheboden</l>
<l>Dat men ruemden van den doden.</l>
<l n="11710">Groot volc was in beiden syden;</l>
<l>Elc man synen vrient te dien tyden,</l>
<l>Synen maegh ende synen heer</l>
<l>Ende voerden wech mit groter eer;</l>
<l>Haer uytvaert, waen ic dat men dede</l>
<l n="11715">Eerlic, na des lants sede.</l>
<l>                Achilles scloech Patroclus tuwe;</l>
<l>Nie en had man sulcken rouwe;</l>
<l>In ommacht viel ducke die heer,</l>
<l>Hem selven versprac hy seer.</l>
<l n="11720">"Myn is." sprac hy, "die wisweende</l>
<l>"Dat ic u sonder my daer seinde.</l>
<l>"O wy! Wat myn hert ghedoecht!</l>
<l>"Ic heb u crancke liefde ghetoecht.</l>
<l>"U doot sal men op my bescryven,</l>
<l n="11725">"Dat ghy sonder my sout blyven.</l>
<l>"Want, had ic by uwer syde</l>
<l>"Ghewest ten vreselicken stryde,</l>
<l>"Ghy en wert dus niet vermoert.</l>
<l>"Lieve vriende, van nu al voert</l>
<l n="11730">"En ghecrych ic gheselscap meer,</l>
<l>"Noch mit knapen, noch mit heer;</l>
<l>"Myn hert was op u ghevest,</l>
<l>"Want ghy wert die scoenste ende alrebest,</l>
<l>"Ghetrouwe, haefs ende wel ghebaren.</l>
<l n="11735"><pb n="1,341"/> "Nummermeer en waen ic horen</l>
<l>"Saken daer ic af verblyde;</l>
<l>"Mit rouwen sal ic mynen tyde</l>
<l>"Leiden, sint ic u heb verlaren.</l>
<l>"Ic had u also vercaren,</l>
<l n="11740">"Liever haddy my dan yet el.</l>
<l>"Een dinc weet ic nu wel,</l>
<l>"Dat ic u nummermeer en sal claghen</l>
<l>"In mynen leven, in mynen daghen.</l>
<l>"Ic wreecke u, mach ic, hoe dat gaet!</l>
<l n="11745">"Vind ic Hector, diet al versclaet,</l>
<l>"Ic sclae hem doot, of hy my!</l>
<l>"O wy! dat icker niet en was by</l>
<l>"Daer hy u aftoech dat ghegare!</l>
<l>"Die felle dief, die moerdenare,</l>
<l n="11750">"Hy hadt becoft! dat is die somme.</l>
<l>"Ic salder sulcke dusent omme</l>
<l>"Sclaen, doer u, van pryse goet!</l>
<l>"Ic toen hem mynen fellen moet!"</l>
<l>Mittien viel hy in ommacht;</l>
<l n="11755">Die rouwe is al ongheacht.</l>
<l>Eerlicke ende mit groeter haven</l>
<l>Deed hy den doden begraven.</l>
<l>En cant ghesegghen sekerlic</l>
<l>Tspeel, dat daer was kenlic,</l>
<l n="11760">Want men plach, telt ons die jeeste,</l>
<l>Tien tyde, dat die alremeeste</l>
<l>Doot waeren, dat men der feest dreef,</l>
<l>Seght Dares, diet bescreef.</l>
<l>Wanneer een hoghe man was doot,</l>
<l n="11765">Was daer dat singhen also groot,</l>
<l>Sulc als men aver dode plach;</l>
<l>Men plach es synt menghen dach.</l>
<l>Achilles coft hem een starc vat:</l>
<l>Van marberen goet was dat;</l>
<l n="11770"><pb n="1,342"/><milestone unit="fol" n="83v"/> Daer was aen ghemaect duer werck,</l>
<l>Daerop ghesoudeert een sarck;</l>
<l>Men mocht niet ghemercken das</l>
<l>Waer dat graft versament was.</l>
<l>Tusschen hem tween was liefde groot,</l>
<l n="11775">Dat toenden Achilles al bloet.</l>
<l>Die dorper lieghet - dat suldy weten-</l>
<l>Hy seit dat die dode saen is vergheten:</l>
<l>Aen Achilles wast loghen groot.</l>
<l>Hy mynden, levende ende doot,</l>
<l n="11780">Patroclus, synen conpaen,</l>
<l>Sonder enich wederstaen.</l>
<l>                Aghamennon deed begraven</l>
<l>Eerlicke mit groter haven</l>
<l>Protheselaus ende Merioen,</l>
<l n="11785">Hiermeed oec ander baroen;</l>
<l>Noyt en waeren in eertrycke</l>
<l>Coninghen begraven so eerlicke.</l>
<l>Men ghinc die dode ten grave draghen;</l>
<l>Men rumden bynnen dien daghen,</l>
<l n="11790">Aen beiden syden mit ghewelt,</l>
<l>Van den doden al dat velt:</l>
<l>Mit groten rouwe, mit groten seere,</l>
<l>Begroeven sy se mit groter eere.</l>
<l>                In Junons tempel, der gadynnen,</l>
<l n="11795">Groeven die heren van bynnen</l>
<l>Des conincks kint Cassabilan.</l>
<l>Groten rouwe had Pryan;</l>
<l>So hadden syn broederen mede</l>
<l>Ende al dat volc van der stede.</l>
<l n="11800">                Als Pryans dochter, Cassandra,</l>
<l>Sach dat volc doot al na</l>
<l>Ende so jamerlicke vermoert,</l>
<l>Sprac sy, daert menich hoert:</l>
<l><pb n="1,343"/> "Segt, verdoemt volc ende verwaten,</l>
<l n="11805">"Wat doet u so u leven haten?</l>
<l>"Waerom wildy sterven also schiere?</l>
<l>"Ghy moet ter eerden ende ten viere</l>
<l>"Daer ghy dese anderen toe hebt brocht!</l>
<l>"Segt, verdoemt volc ende vercoft!</l>
<l n="11810">"Waerom en wildys niet soenen doen?</l>
<l>"Sy sullen vellen Ylioen!</l>
<l>"Edel gheselscap, hoert myn claghe.</l>
<l>"Ghy sult afnemen alle daghe,</l>
<l>"Edel baroen alle ghemeen;</l>
<l n="11815">"Die stat wort om u vol van ween,</l>
<l>"In cortter tyt sal men u moerden.</l>
<l>"Woud men gheloven mynen woerden,</l>
<l>"Alle dese plage soud ons vlien;</l>
<l>"Mer ghy en wilt niet gheloven dien.</l>
<l n="11820">"Ghy moet alle blyven doot!</l>
<l>"Waerom en vliedy niet uytter noot?</l>
<l>"Hoe sullen wy moghen aensien</l>
<l>"Tleet dat ons allen sal ghescien?</l>
<l>"Ay Got! waerom ist dat ic bede?</l>
<l n="11825">"Ay scoen Troyen! In wat lede</l>
<l>"Sal men u saen nu hier laten?</l>
<l>"Die aventuer sy verwaten,</l>
<l>"Dat wy, om vrouwen Helenen,</l>
<l>"Aldus veel sullen weenen!"</l>
<l n="11830">Ducke riep sy dese tael,</l>
<l>Daert al tfolc hoerden in die sael.</l>
<l>Sy had gheseit meer ghenoech,</l>
<l>Mer dat men se van daer droech</l>
<l>Ende men deed se daer sy en sach</l>
<l n="11835">Niemant, nacht noch dach.</l>
<l>Mer doch ontsach menich heer</l>
<l>Haer prophecie wel seer.</l>
<l><pb n="1,344"/>                 Men hielt daer so wel den vrede</l>
<l>Datter niemant teghen en dede.</l>
<l n="11840">Te ghemake waeren die van der stede</l>
<l>Ende in groter weeldichede;</l>
<l>Ridderscap hebben sy ghenoech</l>
<l>Ende van spyse groot ghevoech.</l>
<l><milestone unit="fol" n="84r"/> Scoen herberghe was daer gehouden,</l>
<l n="11845">Veel verteert ende wel ghegouden.</l>
<l>Daer was menghe scoen scare,</l>
<l>Men gaf daer menghe duere ghegare.</l>
<l>So wel ghelates hem Pryan</l>
<l>Dat hem hout syn alle syn man,</l>
<l n="11850">Ende sy hem sweren by der sonnen,</l>
<l>Also als syt hebben beghonnen,</l>
<l>Sullen sy dat dinc helpen volbrenghen,</l>
<l>Noch sy en ontberens in ghenen dinghen.</l>
<l>                Die Griecken peynsen vro ende spade</l>
<l n="11855">By wat saken, by wat rade,</l>
<l>Sy moghen haer viande onteren.</l>
<l>Daer was groot raet om onder die heren;</l>
<l>Selden wast sy en spraken</l>
<l>Onderlinghe van desen saken.</l>
<l n="11860">Daer was die raet menighertiere,</l>
<l>Elc nam raet na synre maniere.</l>
<l>                Palamides pynden seer,</l>
<l>Niemant en onderwants hem meer,</l>
<l>Noch diet so gherne dade;</l>
<l n="11865">Nimant en was so vroet van rade.</l>
<l>Een sake was hem leet</l>
<l>-Dies lyt hy der die raet al steet-</l>
<l>Dat Aghamennon die baelgie</l>
<l>Soud houden ende die heerscappie</l>
<l n="11870">Aver coninghen ende amerale,</l>
<l>Die twe hondert waeren ten male.</l>
<l><pb n="1,345"/> Hy sprac aldus al apenbaer:</l>
<l>"Ghy heren, dat is my ommaer</l>
<l>"Dat dusdanighe man heer sy,</l>
<l n="11875">"Die niet beter en is dan wy,</l>
<l>"Edelre noch bet ghebaren.</l>
<l>"Waerom heft hy dus te voren?</l>
<l>"Dunct u eer ligghen aen desen,</l>
<l>"Wy moghens wel te ergher wesen.</l>
<l n="11880">"Wy souden kiesen enen heer,</l>
<l>"Dies wy allen hadden eer,</l>
<l>"Die pynen conde ende arbeiden</l>
<l>"Ende dat heer mochte leiden,</l>
<l>"Die troesten conde ende beraden</l>
<l n="11885">"Als theer waer seer verladen.</l>
<l>"Alle die hier syn en wisten der niet af</l>
<l>"Dat men hem die baelghie gaf.</l>
<l>"Onser alre wille is oec echt:</l>
<l>"Dat hy bestuert ende berecht</l>
<l n="11890">"Aldus menghen coninck hoghe,</l>
<l>"Sonder greve ende hertoghe:</l>
<l>"Ic en ghedoechs niet, ist quaet, ist goet.</l>
<l>"Dat en seg ic niet doer avermoet;</l>
<l>"Is hy vroet, ic weet noch meer.</l>
<l n="11895">"Onder my is menich heer,</l>
<l>"Ist van greven of van hertoghen;</l>
<l>"Dat wil ic apenbaer toghen.</l>
<l>"Ic can bet gheven raet ter noot</l>
<l>"Ende bet scaren een heer groot;</l>
<l n="11900">"Ic weet altesamen bet</l>
<l>"Hoe een heer is nut gheset;</l>
<l>"Ic ben die strecste van ons beiden,</l>
<l>"Ic can een heer bet doen stryden;</l>
<l>"Ic can bet in alre wysen</l>
<l n="11905">"Besien om eens heer te spysen,</l>
<l>"Ende doen voeden ver ende by,</l>
<l><pb n="1,346"/> "Also alst ons orberlicste sy;</l>
<l>"Ic can bet deylen een bejach</l>
<l>"Ende gheven dat elcken werden mach;</l>
<l n="11910">"Ic mach wel waken by nachte</l>
<l>"Ende by daghe pynen onsachte,</l>
<l>"Ende, sie ic dats te doen is wael,</l>
<l>"Ic can wel maken een tael</l>
<l>"Den volc, ende sulcken sermoen</l>
<l n="11915">"Dat ic se doe keren die vloen;</l>
<l>"Quamder onder enich ghevecht,</l>
<l>"Ic cant oec benemen echt;</l>
<l>"Nummer en waer dinc so fel,</l>
<l><milestone unit="fol" n="84v"/> "Ic en soud hem gheraden wel.</l>
<l n="11920">"Ende, synt dat ic so veel can,</l>
<l>"Ic en ghedoghe nummer dan</l>
<l>"Dat hy te mywert dede.</l>
<l>"Is hy coninck, so ben ic mede,</l>
<l>"Ende oec so ben ic anders heer</l>
<l n="11925">"Dan hy mach wesen nummermeer;</l>
<l>"Onghedeilt is syn doen ende myn.</l>
<l>"Waerom en laet is niet syn</l>
<l>"Gheen baelghy aver my.</l>
<l>"Siet anders by wien dat sy."</l>
<l n="11930">                Op coninck Palamides woert</l>
<l>Was misselic gheantwoert;</l>
<l>Der en was niemant op dien dach</l>
<l>Hy en vruchten hem ende ontsach.</l>
<l>Ic en can niet ghescryven alle die woert,</l>
<l n="11935">So veel heb ic te doen hier voert,</l>
<l>Mer doe bleef te niet dat speel.</l>
<l>Hierna suldy horen wel</l>
<l>Wies hem sal bewinden,</l>
<l>Als wy wel bescreven vinden.</l>
<l n="11940"><pb n="1,347"/>                 So ghinc hier ende bynnen uyt die vrede</l>
<l>Tusschen die Griecken ende die stede.</l>
<l>Nu hoert ende maect een gheswych,</l>
<l>So mach ic scryven den derden wych.</l>
<l>                Aghamennon en woud niet beiden,</l>
<l n="11945">Hy scaerden syn volc an der heiden.</l>
<l>Achilles woud vaeren vore,</l>
<l>Die int thertte heft groten toren;</l>
<l>Diomedes was hem naest</l>
<l>Wel gheset mit groter haest:</l>
<l n="11950">Twe dusent hadden syder uytvercaren,</l>
<l>Uyt synen lande wel ghebaren;</l>
<l>Menelaus die quam daernaer,</l>
<l>Wel VIJ dusent had hyder daer.</l>
<l>Daer en was niemant, hy en had synne</l>
<l n="11955">Die Troyene te dryven inne.</l>
<l>Daerna quamen altemale</l>
<l>Hertoghen, greven ende amerale.</l>
<l>                Wel ghescaert, al haeren pat,</l>
<l>Quamen uit die van der stat:</l>
<l n="11960">Hector ende Troylus,</l>
<l>Parys ende Deiphebus;</l>
<l>Die scaeren waeren wel ghescaert</l>
<l>Ende mit princhen wel bewaert.</l>
<l>Buten lytsen quamen sy opt tfelt</l>
<l n="11965">Ende beiden daer mit ghewelt;</l>
<l>Daer mocht men orsse sien, ende perde,</l>
<l>Helm, scilde, speren ende sweerde,</l>
<l>Menich ponjoen ende banier,</l>
<l>Menich ridder goet ende fier;</l>
<l n="11970">Groot avermoet in beiden syden:</l>
<l>Sy M weender derom tien tyden.</l>
<l>                Die vrouwen staen ten hoghen tynnen,</l>
<l>Daer syt alle wael bekynnen.</l>
<l><pb n="1,348"/> Vrouwe Helena stont der vervaert</l>
<l n="11975">Peinsende ende thoeft nederwaert;</l>
<l>Omtrent haer was die want claer</l>
<l>Van hare scoenheit, dat was waer;</l>
<l>Haer scoen aenschyn was besien</l>
<l>Des daghes van menghen Troyene:</l>
<l n="11980">Men wysde veer ende nae.</l>
<l>Die scone Polixina</l>
<l>Was also scoen als Helene.</l>
<l>Deen wysden den anderen ghemene</l>
<l>Ende seiden: "Dat is Parys!</l>
<l n="11985">"Tghene, Hector, die heft al den prys,</l>
<l>"Ende siet, tghene is Polidamas,</l>
<l>"Die goet is, ende tghene, Eneas!</l>
<l>"Siet dat, daer ryt Troylus,</l>
<l>"Hem volghet na Deiphebus!"</l>
<l n="11990">Nu naken ghinder alle die scaren.</l>
<l><milestone unit="fol" n="85r"/> Te samen vielen sy, twaeren,</l>
<l>Sy dusent ende meer:</l>
<l>"Ons is mit recht thertte seer,</l>
<l>"Die ons goet ende onse lede,</l>
<l n="11995">"Onse eer ende onse scoenhede</l>
<l>"Sien in eene waghescale</l>
<l>"Ende en weten of sal wale.</l>
<l>"Hier en is niemant, hy en mach sorghen,</l>
<l>"Want wy sien huden ende morghen</l>
<l n="12000">"Donse ontset ende donse doot!</l>
<l>"Bidden wy Gade, den heer groot,</l>
<l>"Dat Hy ons lude al</l>
<l>"Bescermt teghen dit ongheval!"</l>
<l>                Sy versamenden in elcke syde</l>
<l n="12005">Mit avermoede ende mit nyde;</l>
<l>Sy waeren uyttermaten coen.</l>
<l>Wel X dusent goede ponjoen</l>
<l><pb n="1,349"/> - Eer men se recht, sie sy der ontwonden-</l>
<l>Die men verwen sal in wonden!</l>
<l n="12010">                Hector ende oec syn ghesellen</l>
<l>Die men voer lude wel mach tellen,</l>
<l>Ende Achilles mit synre scaren</l>
<l>Daer veel goeder lude in waren,</l>
<l>Vielen te samen ghereet:</l>
<l n="12015">Elc had den anderen leet,</l>
<l>Dat was daer wel ghetoent ter uyren.</l>
<l>Die IJ heren, stout ende suere,</l>
<l>Quamen rydende te samen,</l>
<l>Dat die scilde, daer sy quamen,</l>
<l n="12020">In stucken braken ende scuerden:</l>
<l>Ic waen syt gherne aventuerden,</l>
<l>Achilles ende Hector, die moye.</l>
<l>Dit was tbeghyn van den tornoye,</l>
<l>Die so fel was ende so groot,</l>
<l n="12025">Drie C scilde, wit ende root,</l>
<l>Ende IIJ<hi rend='sup'>m</hi> helm mede</l>
<l>Worden doerhouwen der ter stede,</l>
<l>Sodat bloet saen ran al duer;</l>
<l>Menghen wert die doot te suer.</l>
<l n="12030">Men halp Hector op syn pert,</l>
<l>Dat menghe merck was weert;</l>
<l>Hy doereet al die baetalgie</l>
<l>Ende deed der scoren menghe maelge;</l>
<l>Haer scilde brac hy, wast lief of leet,</l>
<l n="12035">Die hem niet en rumden ghereet:</l>
<l>Wel weet, hy gaf hem sclach ende stoet,</l>
<l>Dat sy voer hem vielen doot.</l>
<l>                Achilles deedt wel voer hem allen,</l>
<l>Dat hy gheraecte, deed hy vallen;</l>
<l n="12040">Ic waen synen moet yemant ontgelt.</l>
<l>Achter hem laet hy roet dat velt,</l>
<l>Voer hem weken die Troyene;</l>
<l><pb n="1,350"/> Hy deed bet dan ander tiene.</l>
<l>Wie dat hem op hem comen siet,</l>
<l n="12045">Tensy of hy hem ontvliet,</l>
<l>Hy weet dat wel, al sonder waen,</l>
<l>Dat hy niet en can ontgaen.</l>
<l>Op een ors sat hy van Nubie,</l>
<l>Dat beste van der compaengie;</l>
<l n="12050">Ghen coenre en was int speel,</l>
<l>Noch so goet, noch so fel;</l>
<l>Hy satter op mit synen ghagare</l>
<l>Alsof hy der op ghewassen ware.</l>
<l>Duere wapen had hy an</l>
<l n="12055">Die ghemaect waeren te Vulcan;</l>
<l>Gheen bet ghewapent en was daer:</l>
<l>Van den goude waeren sy claer;</l>
<l>Beter en sach noyt nieman</l>
<l>Synt dat eertrycke yerst began;</l>
<l n="12060">Hy was die beste die men cande.</l>
<l>Hector ende hy waeren viande,</l>
<l>Want elckerlic, al sonder blyf,</l>
<l>Naem den anderen ghern syn lyf;</l>
<l>Daer en was niemant die begheerde</l>
<l n="12065">Dat oert van haeren sweerden</l>
<l><milestone unit="fol" n="85v"/> Te proeven op des anders hoeft.</l>
<l>Noch ontgelden syt, des gheloeft,</l>
<l>Sy en condens niet onderwanderen:</l>
<l>Ter quader tyt sach deen den anderen.</l>
<l n="12070">                Hier ende bynnen, alst soud ghescien,</l>
<l>Heeft deen den anderen versien;</l>
<l>Die speren lieten sy sincken van verre,</l>
<l>Als ridders die hem seer erren.</l>
<l>Ten mocht u gheen man doen verstaen</l>
<l n="12075">Hoe sy die orsse mit sparen sclaen;</l>
<l>Sy staken die duere ponjoen</l>
<l>Doer die scilde ende doer die lioen;</l>
<l><pb n="1,351"/> Hare beider halsberch waeren doersteken,</l>
<l>Want men sachter tbloet doer breken;</l>
<l n="12080">Elc horte den anderen; mer Achilles</l>
<l>Viel in die porse, daert fel es.</l>
<l>Hector vinc dat pert aldaer,</l>
<l>Ende, weet dat wel, voerwaer,</l>
<l>Men mochtet hem qualic ontryden:</l>
<l n="12085">Hy hielt by den toghel van besyden</l>
<l>Hector ende gaft synen knecht.</l>
<l>Achilles vaert op een ander echt,</l>
<l>Mitten sweerde reet hy an.</l>
<l>Hector scloech hy, den stoutten man,</l>
<l n="12090">Twe sclage, dat hy van den perde</l>
<l>Nae ghevallen was op die eerde.</l>
<l>Doe wert Hector roet van scande;</l>
<l>Dat sweert nam hy mit beiden handen</l>
<l>Ende scloech hem opten helm goet,</l>
<l n="12095">Datter uyt ran dat bloet.</l>
<l>Der en had gheen boet ghewesen,</l>
<l>Die een en waer doot van desen,</l>
<l>Ofte beide by aventueren;</l>
<l>Mer der quam ter selver uyren</l>
<l n="12100">Haer volc, die daer ter stede</l>
<l>Den enen van den anderen reden.</l>
<l>Die stryt was daer so vreselic</l>
<l>Dat nye man en sach des ghelyc.</l>
<l>                Doe quam der toe Tydeus soen,</l>
<l n="12105">Drie M ridders had diegoen,</l>
<l>Ende Troylus quam op dander syde,</l>
<l>Die der also veel bracht te stryde.</l>
<l>Dese lieten die orssen lopen;</l>
<l>Elc deed den anderen saen becopen</l>
<l n="12110">Dat hy hem ontmoeten wilde.</l>
<l>Sy doerreden die scilde;</l>
<l>Menich halsberch, menich goet mael,</l>
<l><pb n="1,352"/> Faelgierden doer dat herde stael;</l>
<l>Doer die halsberch ginghen die speren:</l>
<l n="12115">Menich sach men daer verkeren.</l>
<l>Die scilde, die helm scloech men doer,</l>
<l>Dat bloet liep al doer die scoer</l>
<l>Ende sy die heersen in stucken sniden:</l>
<l>Dus vacht men in beiden syden.</l>
<l n="12120">Diomedes ende Pryans kint</l>
<l>En faelgierden niet en twint,</l>
<l>Haer feeste was so vruchtelic.</l>
<l>Ter eerden so viel elckerlic:</l>
<l>En waeren die speren niet te braken</l>
<l n="12125">Sy en hadden nummer ghespraken.</l>
<l>Troylus scloech hy opten stalen hoet</l>
<l>Datter tsweert in woot;</l>
<l>Deen was te perde, dander te voet;</l>
<l>Dat was den enen seer goet.</l>
<l n="12130">Diomedes reet hem an</l>
<l>Ende scloech seer den jonghen man;</l>
<l>Mer Troylus trac uyt syn sweert:</l>
<l>Ontwe scloech hy dat goede peert</l>
<l>Al inne totten voergeboeghe;</l>
<l n="12135">Hy die der op was gheseten hoghe</l>
<l>Viel voer hem op die eerde neder.</l>
<l>Elc bestont den anderen weder:</l>
<l>Mit nyde ende mit avermoede</l>
<l>Scloech elc den anderen opten hoede;</l>
<l n="12140">Sy daden se breken ende scueren.</l>
<l><milestone unit="fol" n="86r"/> Die helm en mochten niet dueren,</l>
<l>Die maelgien snocken in dat vel;</l>
<l>Dat stryen was daer herde fel.</l>
<l>Der en was ghespaert myn noch mee.</l>
<l n="12145">Mer die parse sciet se ontwee:</l>
<l>Anders, waen ic averwaer,</l>
<l>Waer deen ommer bleven daer.</l>
<l><pb n="1,353"/>                 Daer was torloech menichfout</l>
<l>Der men hem te perde helpen soudt;</l>
<l n="12150">Menich ridder mit ghewelt</l>
<l>Wert daer voer hem ghevelt.</l>
<l>Diomedes, wast ghesciet,</l>
<l>En was daeraen dechterste niet;</l>
<l>Al verloes hy daer syn pert,</l>
<l n="12155">Hy wan een ander aen die vaert,</l>
<l>Want hy dat Troylus behielt,</l>
<l>Die pynde om menich ghewelt,</l>
<l>Mer hy behielt ende deeder mede</l>
<l>Groten last dien van der stede.</l>
<l n="12160">Als Troylus was opgheseten</l>
<l>Op een graeuwe ors vermeten,</l>
<l>Dat wel menich marck was weert,</l>
<l>Reet hy voert al onverveet</l>
<l>Ende scloech af den Griecken aldaer</l>
<l n="12165">Menighen ridder sonder vaer;</l>
<l>Hondert ende meer der heren</l>
<l>Deed hy wederaenekeren:</l>
<l>Sy dreven se aver rugghe daertoe.</l>
<l>Mer Menclaus quam daer toe,</l>
<l n="12170">Al daer men dus street mit ghewelde</l>
<l>Ende daer men menghen ridder velde;</l>
<l>Sulc bejaghede daer groot prys.</l>
<l>Mittien quam aldaer Parys,</l>
<l>Mit menighen die seer scoet;</l>
<l n="12175">Daer wert die wych staende groot:</l>
<l>Quarelen volghen daer ghedichte,</l>
<l>Pylen ende venynde scichte;</l>
<l>Der en dorst niemant syn oghen ontdoen,</l>
<l>Ter quader wylen began dat doen</l>
<l n="12180">Ende den nyt van beiden syden.</l>
<l>Hector quam daer ten selven tyden,</l>
<l>Den tornoy hy al doerreet,</l>
<l><pb n="1,354"/> Mitten sweerde dat wel sneet</l>
<l>Scloech hy sclaghe herde groot;</l>
<l n="12185">Des daghes scloech hy menghen doot,</l>
<l>Die herde wel was gheboren</l>
<l>Ende daer die Griecken veel aen verloren.</l>
<l>                Die heren syn te hare vernoy</l>
<l>Alle comen tot den tornoy;</l>
<l n="12190">Deen voer den anderen wreken,</l>
<l>Nu jaghen se danderen die weken.</l>
<l>Ducke joesteerden sy ende seer,</l>
<l>Ducke viel daer menich heer;</l>
<l>Nu wonnen sy, alsnu verloren,</l>
<l n="12195">Nu hadden sy blytscap, nu toren.</l>
<l>Twe C van den alrebesten</l>
<l>Van buten of van bynnen vesten</l>
<l>Bleven daer doet op dien dach:</l>
<l>Dat was wel een swaer ghelach.</l>
<l n="12200">                In den tornoy, der sy niet en meden,</l>
<l>Quam Boteus toeghereden,</l>
<l>- Een ryck coninck, des gheloeft-</l>
<l>Scilt aen den hals, helm opt thoeft;</l>
<l>Van synen wapen ende ponjoen</l>
<l n="12205">Had hy wael binden doen;</l>
<l>Dat heer had hy ghereden doer,</l>
<l>En had ghedaen quade aventuer;</l>
<l>Mer hy ontmoeten daer ter stede</l>
<l>Die den Griecken die scade dede;</l>
<l n="12210">Dat was Hector, Priamis soen.</l>
<l>Op hem stac seer diegoen,</l>
<l>Sodat speer in stucken brac</l>
<l>Ende die scilt gaf enen crac.</l>
<l>Hy was saen, gheloeft my das.</l>
<l n="12215">Mitten sweerde, dat goet was,</l>
<l>Gheraecten hy hem so opt thoeft</l>
<l><milestone unit="fol" n="86v"/> Dat hyt hem totten tanden cloeft;</l>
<l><pb n="1,355"/> Doot viel hy, daert M wel saghen,</l>
<l>Die hem uyttermaten claghen,</l>
<l n="12220">Want hy was vrome ende rycke</l>
<l>Ende wel ghemynt sekerlicke.</l>
<l>Hector namt ors ende leidet dane,</l>
<l>Van pryse goet, na mynen wane.</l>
<l>                Archilogus, die niet en loech,</l>
<l n="12225">Sach hoe Hector synen maech scloech,</l>
<l>Dien hy van hertten had lief;</l>
<l>Syn speer hy op hem verhief,</l>
<l>Hy waent hem wel doen becopen.</l>
<l>Torss liet hy op hem lopen;</l>
<l n="12230">Op hem stac hy uyttermaten,</l>
<l>Beid doer scilt ende doer plate,</l>
<l>Dat hy hem wonde, wat sals meer?</l>
<l>Mer hy en deed hem niet seer:</l>
<l>En had die scacht niet te braken,</l>
<l n="12235">Hector en had nummer gespoken;</l>
<l>Hy, die den Griec niet en spaert,</l>
<l>Hief saen op syn goede sweert</l>
<l>Ende scloech hem in totter scadelscellen.</l>
<l>Wael dusent saghent synre gesellen,</l>
<l n="12240">Die daer alle af hadden vaer;</l>
<l>Ons telt dat boec averwaer.</l>
<l>In elcke hant nam hy een pert</l>
<l>Ende voer saen te synenwert,</l>
<l>Wech te geven in die mellie;</l>
<l n="12245">Selven sat hy op Galentie.</l>
<l>Doe daden die syn voer die hande</l>
<l>Wyken saen hare alre viande;</l>
<l>Dat en was niet langhe, sonder waen,</l>
<l>Sy en vercoeverden weder saen.</l>
<l n="12250">                Die beste van den Griecken syde</l>
<l>Was Achilles in allen stryde;</l>
<l>Hy was starc, vromich ende stout,</l>
<l><pb n="1,356"/> Hy was van der meester ghewout,</l>
<l>Hy wast diet heer yerst keren dede.</l>
<l n="12255">Weet oec wel die waerhede,</l>
<l>Dat oec vromicheit plach diegoen:</l>
<l>Een bastaert Priamis soen,</l>
<l>Doroquallis was hy ghenant,</l>
<l>Dien scloech hy mitter hant.</l>
<l n="12260">Ic waent die stat swaer verdroech</l>
<l>Dat men hem voer haer oghen verscloech.</l>
<l>Dat was den Griecken een quaet sclach;</l>
<l>Sy ontgoudent op dien dach,</l>
<l>Want Troylus wert aldaer verwoyt,</l>
<l n="12265">Mitten swerde fyn ende goet</l>
<l>Ghinc hy hem deilen ende geven.</l>
<l>Het costen menghen syn leven;</l>
<l>Der en is soe wel ghewapent hoeft</l>
<l>Dat hy gheraect, wart saen gecloeft.</l>
<l n="12270">Parys maeckten daer tien stonden</l>
<l>Menghen Griecken diepe wonden;</l>
<l>Alsoe deed Polidamas,</l>
<l>Deiphebus ende Eneas.</l>
<l>                Die Troyene scoten mit nyde</l>
<l n="12275">Die Griecken in den stryde;</l>
<l>Mit doden wert bedect dat gras;</l>
<l>Want dat verlies so groot was;</l>
<l>Die Griecken hadden tmeeste misval.</l>
<l>Dat scryft Dares, diet sach al,</l>
<l n="12280">Dat Prothenor, die coninck coen,</l>
<l>Die ouste onder die baroen,</l>
<l>Stout ende starc, van groter were,</l>
<l>Ende die beste van alle den heere,</l>
<l>Hector stac hy op deen syde,</l>
<l n="12285">Dat hy viel al in den stryde.</l>
<l>Galetie woud hy wynnen,</l>
<l>Hy liet wel of hy Hector kynnen;</l>
<l><pb n="1,357"/> Dat hyt begheerden was hem quaet.</l>
<l>Hector wert erre daer hy staet,</l>
<l n="12290"><milestone unit="fol" n="87r"/> Mitten swerde liep hy hem an.</l>
<l>Ten is halsberch die hem helpen can,</l>
<l>Hy en cloeft hem thoeft mitten swerde,</l>
<l>Dat hy viel doot al opter eerde;</l>
<l>Die Griecken verloren onsachte,</l>
<l n="12295">Want hy was van hoghen ghesclachte.</l>
<l>Hector sat op ende nam dat pert,</l>
<l>Prothenors ors, dat hy had weert;</l>
<l>Sulcken gaf hy die der op dede</l>
<l>Des daghes groot vromichede.</l>
<l n="12300">Ten stryde keerden hy er ende wreet</l>
<l>Mitten swerde dat wel sneet,</l>
<l>Daer menich coninck mede verderf</l>
<l>Ende menich Griecken of sterf.</l>
<l>                 Als Althelaus, die Griec, sach</l>
<l n="12305">Dat Prothenor versclaghen lach,</l>
<l>Hy waster na om uytten synne,</l>
<l>Want tusschen hem tween was grote mynne.</l>
<l>Van rechten oer was hy syn oem,</l>
<l>Dies nam hyt te meerre goem;</l>
<l n="12310">Hy had van kinde opghevoet,</l>
<l>Om synen neve hy na verwoyt.</l>
<l>Die Griecken quamen derom in noden</l>
<l>Om te wynnen den goeden doden.</l>
<l>Mer, wast hem lief of leet,</l>
<l n="12315">Sy mosten hem daer laten, Gotweet.</l>
<l>Droeve was Archelaus das;</l>
<l>Hy toende dat hy droeve was,</l>
<l>Want hy scloechter also veel</l>
<l>Dat hem ghinc al uytten speel;</l>
<l n="12320">Om den doden, weet voerwaer,</l>
<l>Mach men segghen wel dat daer</l>
<l>Wel VIJ M ridders bleven doot.</l>
<l><pb n="1,358"/> Nochtant lieten sy hem ter noot,</l>
<l>Sy en mochtens niet ghehalen,</l>
<l n="12325">Want die dach begonst te dalen.</l>
<l>Ten tenttenwert, wast lief of leet,</l>
<l>Mosten sy keren, Gotweet,</l>
<l>Ende rumen hem dat velt.</l>
<l>Dat deed Hector mit ghewelt.</l>
<l n="12330">Der Griecken verlies was ongheacht;</l>
<l>En had ghedaen die nacht.</l>
<l>Sy waeren herde seer ghewont,</l>
<l>Doersclaghen ende onghesont;</l>
<l>Ende, omdat hem die nacht was naer,</l>
<l n="12335">So syn sy versceiden daer.</l>
<l>                Die dach ghebrac ende het wert nacht.</l>
<l>Dieghene dies hadden macht</l>
<l>Hebben die tornoy versceden;</l>
<l>Elc deed syn volc wechleden.</l>
<l n="12340">Der en was noch sot, noch vroede,</l>
<l>Hy en was ghewont of moede.</l>
<l>Die Troyene keren ter stat</l>
<l>Die danderen hadden ghemaect mat;</l>
<l>Die Griecken keerden ten pauweloen</l>
<l n="12345">Erre, mit hare ponjoen,</l>
<l>Omdat sy hebben ontfaen scade.</l>
<l>Ic waen, nieman en is hy en ontrade</l>
<l>Hector veel seerre dan hy doet</l>
<l>Om dese sake, om desen noot.</l>
<l n="12350">                Als haer sopperen was ghedaen,</l>
<l>Eer men mocht sclapen gaen,</l>
<l>Waeren coninghen ende baroen</l>
<l>Ontbaden van Aghamennoen,</l>
<l>Te comen in synre tentten.</l>
<l n="12355">Nu hoert van synen parlementen.</l>
<l>                "Ghy heren," sprac hy, "alle te samen,</l>
<l><pb n="1,359"/> "Ghy syt van herde groter namen.</l>
<l>"Hebben bejaghet groten lof</l>
<l>"Onse vorders, daer wy syn of,</l>
<l n="12360">"Haren name, die sy ons hebben ghelaten,</l>
<l>"Haer eer en conde niemant ghematen,</l>
<l><milestone unit="fol" n="87v"/> "So syn wy sculdich te doen alle,</l>
<l>"Dat sy by ons niet en vallen.</l>
<l>"Een dinc hebben wy verstaen,</l>
<l n="12365">"Weet dat wel al sonder waen,</l>
<l>"Tensy dat wy te baven comen,</l>
<l>"Ons eer heft einde ghenomen:</l>
<l>"U eer sal hier nedersincken,</l>
<l>"Nummer en sal men uwes ghedincken,</l>
<l n="12370">"Noch der eren die wy hebben ghehadt;</l>
<l>"Tensy dat ghy verwint die stat,</l>
<l>"U eer wert altemael ghekeert</l>
<l>"Ende onse lantscap al ontteert.</l>
<l>"Mochten wy oec van desen dinghen</l>
<l n="12375">"Onsen wille al volbrenghen,</l>
<l>"So ghewonnen wy die eer,</l>
<l>"Die en verdorve nummermeer.</l>
<l>"Mer daer ons meeste scade leghet</l>
<l>"Is best van den lyve ontseghet.</l>
<l n="12380">"Enen swaeren viant tallen stonden</l>
<l>"Hebben wy aen desen duvel vonden;</l>
<l>"Groten scade, al sonder waen,</l>
<l>"Heft hy onsen volcke ghedaen;</l>
<l>"Drie coninghen heft hii huden doot,</l>
<l n="12385">"Daer onse scade af is te groot;</l>
<l>"By hem becoeveren syn lude.</l>
<l>"Nu, visieren wy dinc die dude,</l>
<l>"Hoe wy die saken so bewerven,</l>
<l>"Dat wy hem vaen of bederven;</l>
<l n="12390">"Hy sal ons doen scade groot,</l>
<l>"Tensy dat wy hem sclaen doot:</l>
<l><pb n="1,360"/> "Het is haer borch, haer casteel,</l>
<l>"Haer bescermenisse al geheel,</l>
<l>"Haer troest, haer blytscap mede</l>
<l n="12395">"Ende al die sclotel van der stede.</l>
<l>"Sy en doen niet, hy en wilt:</l>
<l>"Hets haer banier ende haer scilt.</l>
<l>"Hy maect die alrebloetste stout;</l>
<l>"Syn cracht ende syn ghewout</l>
<l n="12400">"Doet ons volc styden onsochte.</l>
<l>"Mer, die hem my ghevellen mochte</l>
<l>"Ofte bederven, weet averluyt,</l>
<l>"Het waer aventuer quamen sy meer uyt:</l>
<l>"Cume souden sy hebben die macht</l>
<l n="12405">"Die stat te houden enen nacht;</l>
<l>"Weet wel dat sy al uyten rade</l>
<l>"Comen souden by diere scade;</l>
<l>"Sy en mochten niet gherne aventueren</l>
<l>"Voer ons op dat velt ghedueren.</l>
<l n="12410">"Dies wast dat ic u halen dede.</l>
<l>"Doeter toe sulcke vromichede,</l>
<l>"Al u macht ende uwen raet,</l>
<l>"Dat men hem vaet of versclaet.</l>
<l>"Ist dat ghy der u macht om allen</l>
<l n="12415">"Doet, het coemt hem tenen misvallen;</l>
<l>"Woudy der alle om pynen,</l>
<l>"Het soud saen aen hem schinen.</l>
<l>"Her Achilles gaf hem heden</l>
<l>"Al sulcken sclach, daer sy streden,</l>
<l n="12420">"Ja sulcke IIJ, dochten my,</l>
<l>"Had hem gheen hulp ghewest by,</l>
<l>"Hy soud hem, aen desen dach,</l>
<l>"Hebben betaelt syn ghelach.</l>
<l>"Nu, laet sien dat ghyder toe doet</l>
<l n="12425">"U macht als ridderen goet,</l>
<l>"Ende wy hem also moghen bestaen,</l>
<l><pb n="1,361"/> "Dat hy doot sy of ghevaen."</l>
<l>                Achilles baden sy alle diet horen,</l>
<l>Dat hy hem dade te voren.</l>
<l n="12430">Hy sprac: "Ghy moghet wel begheven.</l>
<l>"Al woudy allen syn leven,</l>
<l>"Sodat ghy hem niet en daet</l>
<l><milestone unit="fol" n="88r"/> "Ende ghy alle daervoer baet.</l>
<l>"Nochtant wat helpt missaect?</l>
<l n="12435">"Hy heft my so droeve gemaect,</l>
<l>"Ic sclae hem doot of hy my!</l>
<l>"Al myn doen laet ic by dy!</l>
<l>"Om gheen doen en peins ic el,</l>
<l>"Dan hoe ic moghe ghewreken wel</l>
<l n="12440">"My selven van den verliese,</l>
<l>"Daer ic van rouwen om riese.</l>
<l>"Weet dat wel, her Aghamennoen,</l>
<l>"Dat icker altoes toe sal doen</l>
<l>"Myn macht, hoe icken velle,</l>
<l n="12445">"Ende wreken mynen lieven geselle."</l>
<l>                Al dat selve sworen sy alle,</l>
<l>Mer, hoe dat gheluc ghevalle,</l>
<l>Sal hy doen al sulcken stoet</l>
<l>Der menich om sal bliven doot.</l>
<l n="12450">                Thelamon die spracter toe;</l>
<l>Hy seid: "En can ghemercken hoe</l>
<l>"Heer Achilles, heer Aghamennoen,</l>
<l>"Hoe wy dit sullen ghedoen.</l>
<l>"Hector is ons veel te starc.</l>
<l n="12455">"Ghy en soud willen, om M marc,</l>
<l>"Dat hy mit enen vollen moede,</l>
<l>"Al waerdy in u hoede,</l>
<l>"Op u stake ende scloeghe;</l>
<l>"Ten is gheen man diet verdroghe.</l>
<l n="12460">"Lest in den groten tornoy,</l>
<l><pb n="1,362"/> "Daer menich in was te vernoy,</l>
<l>"Joesteerden ic selven teghen hem,</l>
<l>"Ic, die synre moyen soen ben.</l>
<l>"Had hy my daer so niet bekent,</l>
<l n="12465">"Weet wel, het waer mit ons gheint.</l>
<l>"Ic ghewan ons daer den vrede,</l>
<l>"Daer wy ons eer behielden mede.</l>
<l>"Achilles, neve, ghy dreychten hier!</l>
<l>"Hoe en hebdy ghewert dat vier</l>
<l n="12470">"Ende alle die van Troyen mede?</l>
<l>"Had ghewroken opter stede</l>
<l>"Patroclus, dien ghy hadt vercaren.</l>
<l>"Ghy hadt ghemene hier te voren</l>
<l>"Des conincks dochter van Lerioen.</l>
<l n="12475">"Het weten wel al onse baroen,</l>
<l>"Dat ghy beide teenre amyen</l>
<l>"Hadt die scoen Ypodamyen:</l>
<l>"Ghy weert gelieven onder u beiden,</l>
<l>"Want ghy en hadt niet versceiden</l>
<l n="12480">"Noch goet, noch volc, noch u wyf!</l>
<l>"Suldy hem nu nemen tlyf,</l>
<l>"Die u herde cleyn ontsiet?</l>
<l>"En weert u mitter talen niet!"</l>
<l>                Daer was ghesproken ander quaet,</l>
<l n="12485">Mer dat is die ghemeen raet;</l>
<l>Die coninck der tusschen ghinc ende versciet</l>
<l>Dat sy en souden scelden niet.</l>
<l>Ten tentten ghingen die sciltwachte,</l>
<l>Die was ghedaen in dien nachte;</l>
<l n="12490">Mit M ridderen, des syt ghewes,</l>
<l>Deed se des nachts Ulixes.</l>
<l>                Groet sal syn die vierde wych.</l>
<l>Diet horen willen, maec geswych;</l>
<l>Die waerheit suldy horen des</l>
<l n="12495"><pb n="1,363"/> Watter ons af scryft Dares,</l>
<l>Van beiden syden dat ghewelt</l>
<l>Ende wie dat Hector ghehelt.</l>
<l>                Die Troyene scliepen snachs ter cuere.</l>
<l>Die wachters gingen opter mueren</l>
<l n="12500">Basunen, basen ende pipen;</l>
<l>Haeren sanc en mocht niemant begrypen,</l>
<l>Elc spotten op den anderen buten ende bynnen.</l>
<l><milestone unit="fol" n="88v"/> Ende doe men mocht den dach ghewynnen,</l>
<l>Stonden sy op die van der poert</l>
<l n="12505">Mit manieren weder ende voert,</l>
<l>Ende baden haeren Gade ghenade.</l>
<l>Daerna wapenden sy hem mit staden,</l>
<l>Halsberch aen ende al haer doen;</l>
<l>Wapenrocke blaeu ende groen</l>
<l n="12510">Daden sy aen baven haer harnas;</l>
<l>Sonder gheluyt, blyde ende ras,</l>
<l>Decten sy haer ors ende bonden aen</l>
<l>Menich ponjoen ende vaen.</l>
<l>Op saten sy ende namen haer scilde,</l>
<l n="12515">Ghescaert waeren sy als Hector wilde.</l>
<l>Ghetaghelic als een bruyt</l>
<l>Voer Hector selver voren uyt.</l>
<l>Die van den lande waeren ghebaren</l>
<l>Had hy te synre scare vercaren;</l>
<l n="12520">Ic waen, gheen volc beter en was.</l>
<l>Uytter stat quam Eneas</l>
<l>Al satelicke mit synre scaren</l>
<l>Der wel IIJ dusent ridders waeren,</l>
<l>Wel ghewapent, opgheseten,</l>
<l n="12525">Stout, coen ende vermeten.</l>
<l>                Parys voer uyt, scoen ende vrie,</l>
<l>Mitten volcke van Hircanie;</l>
<l>Daerna voer Deiphebus,</l>
<l>Parys ende Troylus,</l>
<l n="12530"><pb n="1,364"/> Athenor ende Philimenys,</l>
<l>Mennoen, die ducke bejaghet prys,</l>
<l>Alle die ghesonden ghemenlicke;</l>
<l>Bynae en bleef geen coninc rycke.</l>
<l>Alt tlant verlichten weder ende voert.</l>
<l n="12535">Doet heer was al uytter poert</l>
<l>Mocht men daer menghen helm sien,</l>
<l>Menich blanc sweert uyttien,</l>
<l>Menich rycke ghegare v n syden,</l>
<l>Daer sy mede voeren te stryden.</l>
<l n="12540">Ic waen, dats niemant en wondert,</l>
<l>Meer waster dan M werf hondert.</l>
<l>                Oeck hebben die van den heer</l>
<l>Haer scaeren bracht ter weer,</l>
<l>Na Aghamennons wille ghescaert,</l>
<l n="12545">Mit wapen herde wel bewaert.</l>
<l>Die der sach so menghen banier,</l>
<l>Helm ende scilde so duer,</l>
<l>Hem wonderden den avermoet</l>
<l>Ende hoe datter yet teghen stoet;</l>
<l n="12550">Mer ghy werdes hierna vroet.</l>
<l>Die nyt ende dien avermoet</l>
<l>Sal noch vallen, wiet bewene.</l>
<l>Ter quader tyt quam te Troyen Helene,</l>
<l>Want die menghe heft becocht</l>
<l n="12555">Ende in groter pynen ghebrocht.</l>
<l>                Die scaren quamen toeghevallen,</l>
<l>Sy onderstaken hem mitdallen.</l>
<l>Daer cloncken die scarpe sweerde.</l>
<l>Der en was hoeft ghewapent so herde,</l>
<l n="12560">Ic waen, hem die sweerde misquamen;</l>
<l>Sy onderscloeghen hem te samen.</l>
<l>Wie dat daer der wapene plach</l>
<l>Had veel arbeits op dien dach;</l>
<l><pb n="1,365"/> Men vacht des daghes mit swerden meer,</l>
<l n="12565">Dan men te voeren noyt deed eer.</l>
<l>Der meed scloech men die helm duer,</l>
<l>So dattet bloet liep uytter scuer.</l>
<l>Die Griecken en haddens geen macht</l>
<l>Te doen dat sy hadden gheacht</l>
<l n="12570">Hector, want elc had te veel</l>
<l>Hem te verweren in den nytspeel,</l>
<l>Ende die wych was anxstelic seer</l>
<l>Felre dan hy was eer.</l>
<l><milestone unit="fol" n="89r"/> Menich ridder was daer ghewont;</l>
<l n="12575">Dares seit, dient al was condt</l>
<l>Ende die jeeste al bescreef,</l>
<l>Datter IIJ dusent doot bleef,</l>
<l>Eer des daghes bleef die stryt,</l>
<l>Die nummermeer, na ghenen tyt,</l>
<l n="12580">Aen den hals scilt en dede.</l>
<l>So toenden Hector syn vromichede:</l>
<l>Hy deed des daghes dat ment cande,</l>
<l>Wast mitten speer of mitten brande.</l>
<l>Wie dat wel heeft ghedaen</l>
<l n="12585">Des daghes, sal hy prys ontfaen;</l>
<l>Het is reden ende recht</l>
<l>Dat men hem pryse nu ende echt.</l>
<l>                Aghamennon, dien hatene,</l>
<l>Hector scloech hem den scilt ontwe</l>
<l n="12590">Ende doer den halsberch een groot gat;</l>
<l>Ter eerden viel hy daer ter stat,</l>
<l>Mer hy en was niet seer ghewont,</l>
<l>Des ontbrac hy hem ter stont.</l>
<l>Achilles, hy scloech Hector - hy was erre -</l>
<l n="12595">Dat hem die helm af voer verre,</l>
<l>Mer ic waen dat hyt wel duere</l>
<l>Op die stat ontgout schiere,</l>
<l>Want Troylus ende Eneas</l>
<l><pb n="1,366"/> Ende veel ridders, syt seker das,</l>
<l n="12600">Syn comen op hem daer ter stede:</l>
<l>Huden en coemt hy enwech mit vrede,</l>
<l>Want sy hem mit swerden bestaen,</l>
<l>Quetsen ende seer sclaen.</l>
<l>Hy leerden hem daer sulc speel</l>
<l n="12605">Dat hem te swaer was ende te fel;</l>
<l>Hem en wert gheen ontset ghedaen,</l>
<l>Hy machter blyven herde saen;</l>
<l>Op syn hoeft clanc menich swert,</l>
<l>Mer een leeuwe of lupert</l>
<l n="12610">En weerden hem niet als hy dede hy.</l>
<l>Men en mochtet segghen na noch by</l>
<l>Die helft van synre vromichede,</l>
<l>Wat were dat hy ghinder dede;</l>
<l>Men proefde wel op dien dach</l>
<l n="12615">Wat vromicheit aen hem ghelach;</l>
<l>Noyt en had man int heere</l>
<l>Voer hem ghedaen so grote were.</l>
<l>Hy weerden hem so, dat hem naere</l>
<l>Af was gehouwen syn ghegare;</l>
<l n="12620">Syn helm was gehouwen duer,</l>
<l>Ende synen scilt van lasuer</l>
<l>Hinck by den riemen al in stucken;</l>
<l>Syn halsberch was doerhouwen ducke,</l>
<l>Sodat tbloet daerdoer rint.</l>
<l n="12625">Alt speel waer mit hem gheint,</l>
<l>Want Hector hadden ghevaen,</l>
<l>Dus weert mit hem ommer ghedaen;</l>
<l>Mer, dat ment Diomedes seide,</l>
<l>Hy quamder toe sclaende aver die heide:</l>
<l n="12630">Hy scloech syn goede ors mit sparen,</l>
<l>Eneas heft hy vercaren;</l>
<l>Doer den scilt stac hy hem saen</l>
<l>Ende doer den halsberch, sonder waen,</l>
<l><pb n="1,367"/> Sodat hy hem wonden in syn syde.</l>
<l n="12635">Eneas stortten in den stryde.</l>
<l>Hy sprac: "Heer, ghy die raet</l>
<l>"Den coninck gheeft, dat verstaet,</l>
<l>"Ghy syt vrome; merct, dese tyt</l>
<l>"Byn ic also vroem yet als ghy syt.</l>
<l n="12640">"Het waer scade, waerdy doot!</l>
<l>"Waer vond men enich scalck also groot</l>
<l>"Noch so losen als ghy syt!</l>
<l>"En coemt nummermeer in den stryt!</l>
<l>"Ic haet u om den valschen raet</l>
<l n="12645">"Dien ghy in sconincs sale daet,</l>
<l>"Doe u Pryan nam om den hals.</l>
<l>"Twaeren, ic houde u aver vals!"</l>
<l><milestone unit="fol" n="89v"/>                 Tydeus soen toech syn sweert,</l>
<l>Want hy na verwoyt wert,</l>
<l n="12650">Doe hy Achilles sach ghevaen</l>
<l>Ende veel na al ontdaen;</l>
<l>Hector scloech hy mit ghewelt,</l>
<l>Dien in den arm helt,</l>
<l>- Sonder helm was hy in die betaelge, -</l>
<l n="12655">Deed hy scoren menghen maelge,</l>
<l>Int hoeft scloech hy hem een wonde.</l>
<l>Hector was onverveert te dien stonde;</l>
<l>Mer Achilles ontbrac hem saen,</l>
<l>Dies blyde was, al sonder waen;</l>
<l n="12660">Hy ende Troylus, die heer,</l>
<l>Onderscloeghen hem so seer;</l>
<l>Achilles en vloe oec niet dane,</l>
<l>Mer hy reet Hector bet ane:</l>
<l>Der ghinc hy heffen ende sclaen,</l>
<l n="12665">Sodat sy na waeren ontdaen.</l>
<l>                Bynnen desen stryde, na dat wy weten,</l>
<l>Is Aghamennon opgheseten.</l>
<l><pb n="1,368"/> Daer quamder sulcke dusent toe,</l>
<l>Dies blyde waeren ende vroe:</l>
<l n="12670">Menelaus ende Ulixes</l>
<l>Ende die coninck Policetes,</l>
<l>Die grote man Neptalimus,</l>
<l>Palamides ende Scelenus,</l>
<l>Polidarius, die vette man,</l>
<l n="12675">Thoas ende Nestor, daeran</l>
<l>Ayax ende Thelamon,</l>
<l>Ende daertoe menich baroen,</l>
<l>Amphimacus ende Archelaus,</l>
<l>Van Athenen Minesteus,</l>
<l n="12680">Fenix ende Eurialus,</l>
<l>Santipus ende Theseus,</l>
<l>Ende XL Griecken ryc van haven,</l>
<l>Coninghen, hertoghen ende graven,</l>
<l>Die alle totten stryde quamen;</l>
<l n="12685">Daer was menich man te samen.</l>
<l>                Teghen dese was Pandarus,</l>
<l>Aaron, die oude Astardus,</l>
<l>Coninck Nesteus ende Carias,</l>
<l>Miteres ende Sanias,</l>
<l n="12690">Coninck Cupesus van Laryse,</l>
<l>Ende Betius, die coninc van Pryse,</l>
<l>Coninc Remus van Cisonie,</l>
<l>Eufemius van Laucolie,</l>
<l>Die coninc van Crate, Alcamus,</l>
<l n="12695">Potoplex ende Sandippus,</l>
<l>Sarpedon ende Theuseus,</l>
<l>Ende die scone Archilogus,</l>
<l>Filomenys, die scoen ende vrome;</l>
<l>Alle synt coninghen die ic noeme.</l>
<l n="12700">Parys quam ende die bastaerde</l>
<l>Ten wyghe, der seer cloncken die swerde.</l>
<l>Dit is volc dat hem wel can moyen,</l>
<l><pb n="1,369"/> Het sy in stryde of in tornoyen.</l>
<l>Daer quam toe Polidamas</l>
<l n="12705">Ende Athenor, die syn vader was.</l>
<l>Synt dat die werlt yerst beghonne,</l>
<l>En was stryt onder der sonne</l>
<l>Daer so menich ryc man was</l>
<l>Ende so veel goets harnas,</l>
<l n="12710">So menich scilt, so menich vaen,</l>
<l>So menich helm wit als een swaen,</l>
<l>Die orsse bedect mit baudekyn,</l>
<l>Ponjoen scoen ende fyn.</l>
<l>Elc man peinst in synen raet</l>
<l n="12715">Dat hy sal doen hoghe daet.</l>
<l>Hoe soud ic u die waerheit spaeren?</l>
<l>Haer speren sincken sy, twaeren,</l>
<l>Die scilde sy te stucken ryden</l>
<l>Dat die yseren daerdoer lyden;</l>
<l n="12720">Doer die halsberch ende die platen</l>
<l><milestone unit="fol" n="90r"/> Stac elc den anderen van daer sy saten,</l>
<l>Sodat daer dat bloet uyt scoet:</l>
<l>Groen gras maecten sy root.</l>
<l>                Te voren hadden sy aen elcke syde</l>
<l n="12725">Ontbaden dat sy, in den stryde,</l>
<l>Elc coninc op den anderen soud joesteren,</l>
<l>Die hem daer mochte verweren</l>
<l>In den tornoy op enen man;</l>
<l>Doe keerden sy hem also daeran</l>
<l n="12730">Te willichlyker in elcker syde.</l>
<l>Hoert hoet verghinc in desen stryde.</l>
<l>                Pandarus ende Aghamennoen</l>
<l>Joesteerden dat sy haer aertsoen</l>
<l>Ruemden ende sy doe te voet</l>
<l n="12735">Vochten als twe heren goet.</l>
<l>                Menelaus ende Parys</l>
<l>Joesteerden beide om prys;</l>
<l><pb n="1,370"/> Menelaus stac hem den scilt doer,</l>
<l>Die verlucht was van lasuer;</l>
<l n="12740">En had syn halsberch ghedaen,</l>
<l>Parys waer doot sonder waen.</l>
<l>Dien steke weerden hy ghereet;</l>
<l>Mitten sadel dat hy gleet</l>
<l>Achterwert mit synen perde:</l>
<l n="12745">Dat deed die crancke daregerde.</l>
<l>Parys scaemden hem daer hy lach,</l>
<l>Want hem Helena aensach.</l>
<l>                Troylus joesteerden scone</l>
<l>Op Santipus van Caladone,</l>
<l n="12750">Mer Santipus brac syn spiet.</l>
<l>Troylus en misten niet:</l>
<l>Teinde speer stac hy hem af;</l>
<l>Dat ors nam hy ende gaf</l>
<l>Santipus weder syn pert.</l>
<l n="12755">Hy seid: "En syt niet verveert;</l>
<l>"Myn speer is bleven noch geheel.</l>
<l>"Lust u joesterens noch een deel?</l>
<l>"Keert weder dane ghy comen syt,</l>
<l>"Eer op u come meerre stryt."</l>
<l n="12760">Santipus was herde blyde,</l>
<l>Hy keerden weder aen syn syde,</l>
<l>Ende seid, gheviels hem noch stade,</l>
<l>Dat hys hem ghern dancken dade.</l>
<l>                Astardus en Ulixes</l>
<l n="12765">Joesteerde wel, syt ghewes;</l>
<l>Deen stac hoghe, dander stac laghe.</l>
<l>Astratus viel, - ic waen diet saghen</l>
<l>Souder om lachen, - hy was ghewont</l>
<l>Mitten speer in synen mont.</l>
<l n="12770">Ulixes leiden enwech dat pert,</l>
<l>Want Astratus voer synre vert.</l>
<l><pb n="1,371"/>                 Policetes, hy was coen,</l>
<l>Hy stac den anderen Arpoen</l>
<l>Den scilt van der syden verre;</l>
<l n="12775">Herpoen toech tswert, want hy was erre.</l>
<l>Hy volgden hem ende scloech en soe</l>
<l>Mitten swerde, eer hy ontvloe,</l>
<l>Dat hy viel ghewont wel seer;</l>
<l>Dat ors behielt Arpoen die heer.</l>
<l n="12780">                Die grote starcke Neptolomus</l>
<l>Ende die scoen Archilogus</l>
<l>Onderstaken hem, dat sy beide</l>
<l>Vielen op die groene heide.</l>
<l>Doe ginghen sy heffen ende sclaen</l>
<l n="12785">Onderlinghen mit swerde saen;</l>
<l>En had men se onderreden niet,</l>
<l>Deen hads ghehadt swaer verdriet.</l>
<l>                Polidamas stac Palemides</l>
<l>Opten scilt, nu merct des,</l>
<l n="12790">Datter ponjoen in bleef gheheel</l>
<l>Ende van den scach een groot deel.</l>
<l>Die scacht brac, ende Palemides</l>
<l>En was niet versaghet des,</l>
<l><milestone unit="fol" n="90v"/> Mer hy stac Polidamas</l>
<l n="12795">Doer den scilt als een blaes,</l>
<l>Dat dat yser ghinc al duer</l>
<l>Ende doer den halsberch maecten een scuer.</l>
<l>Polidamas en behaghet vele,</l>
<l>Hy viel daer aen een hevele</l>
<l n="12800">Ende om hem mede syn chevael.</l>
<l>Polidamas sprac: "Heer wassael,</l>
<l>"Ghy syt vromich, mer proeft in desen,</l>
<l>"Ic wil alsoe vromich wesen;</l>
<l>"Wy sullens noch wel proeven hiernaer.</l>
<l n="12805">"Nummermeer en comen wy daer</l>
<l>"Der ic u ontsegghe mynen scilt.</l>
<l><pb n="1,372"/> "Ic en weet of ghy weten wilt,</l>
<l>"Sulcke vrouwe sals mare horen,</l>
<l>"Dies van scoenheit heft te voren,</l>
<l n="12810">"Die der cleyn om sal syn te vernoye.</l>
<l>"Ander ridderen syn in Troye</l>
<l>"Vromigher dan ghy syt, heer;</l>
<l>"Ghy doets u te voren te seer.</l>
<l>"Neen ghy, ic wil u wesen condt,</l>
<l n="12815">"Ghy en cust nummer haeren mont!"</l>
<l>Polidamas was nu verwoet,</l>
<l>Want hy die taele wel verstoet:</l>
<l>Hy en vergheter nummermeer</l>
<l>Eer hy se ghewroken heft seer.</l>
<l n="12820">                Theseus ende Carras</l>
<l>Joesteerden, syt seker das.</l>
<l>Mit vollen loep versamenden sy,</l>
<l>Elc reet den anderen so by</l>
<l>Dat sy doer die scilde staken</l>
<l n="12825">Haer speren, eer sy braken,</l>
<l>Te wenden die corsoene.</l>
<l>Carras viel, die deghen coene;</l>
<l>Theseus woud op hem vaeren,</l>
<l>Mer dat was hem quaet, twaeren,</l>
<l n="12830">Want Carras scloech syn pert doot</l>
<l>Ende gaf hem een wonde groot,</l>
<l>Eer hy hem ontbrac int aenschyn;</l>
<l>Dus quam hy uytter noot syn.</l>
<l>                Die hertoghe van Athenen</l>
<l n="12835">Quam rydende doert volc allene</l>
<l>Op een ors van Spaenghien bont,</l>
<l>Wel verdect te diere stont;</l>
<l>Om joesteren seer verdorst,</l>
<l>Den scilt hielt hy voer die borst.</l>
<l n="12840">Een speer had hy, scarp ende groot,</l>
<l>Daeraen een ponjoen al roet:</l>
<l><pb n="1,373"/> Ghern reet hy om prys.</l>
<l>Theghen hem quam Philomenys,</l>
<l>Mit spaeren sclaende wat hy mochte:</l>
<l n="12845">Elc den anderen mit nyde sochte.</l>
<l>Alreyerst gheraecte der hertoghe</l>
<l>Op dien dat hy seer hoghe,</l>
<l>Dat hy en scoren deede</l>
<l>Ende dat speer doervaeren mede;</l>
<l n="12850">So seer heft hy en ghesteken</l>
<l>Dat die manikelen mosten breken</l>
<l>In die hant wont hy en seer,</l>
<l>Luttel goets achtens die heer.</l>
<l>Hy stac weder synen gheselle</l>
<l n="12855">Sodat brac die sadelscelle,</l>
<l>Ende halsberch ende die scilt van goude</l>
<l>Scoerden, weer hy woude of en woude.</l>
<l>In die lancken was hy ghewont,</l>
<l>Die broecriem brac ter stont;</l>
<l n="12860">Neder viel hy onder die voet,</l>
<l>Dat gras was om hem al een bloet.</l>
<l>Filomenys nam dat goede pert,</l>
<l>Dat menghe marc was weert;</l>
<l>Hy gaft weder aen syn syde,</l>
<l n="12865">Doe keerden hy weder in den stryde.</l>
<l><milestone unit="fol" n="91r"/>                 Hierna joesteerden Miteres</l>
<l>Teghen den coninc van Cartanges;</l>
<l>Doer den lichaem ende anders niet</l>
<l>Stac hy hem den scarpen spiet.</l>
<l n="12870">Van den ghereide viel hy doot.</l>
<l>Miteres nam dat ors, dat was groot,</l>
<l>Want hy want mit rechte stryde</l>
<l>Ende gaf weden aen syn syde.</l>
<l>                Fenix, die coninc van Calcedone,</l>
<l n="12875">Sat ghewapent herde scone;</l>
<l>Scoen was syn scilt, nu merct dyt,</l>
<l><pb n="1,374"/> Daerin een lioen ghesprent wyt.</l>
<l>Hy reet voer mit goeder moeten.</l>
<l>Fennis quam hem te ghemoeten,</l>
<l n="12880">Die oec op een snel ors sat,</l>
<l>Ten was gheen beter in die stat.</l>
<l>So sy best mochten dat sy staken,</l>
<l>Dat die speren te stucken braken;</l>
<l>Hoghe vloghen die marsoene,</l>
<l n="12885">Beid ruemden sy die aertsoene;</l>
<l>Sy spronghen op ende scloeghen wael</l>
<l>Mitten swerden van fynen stael.</l>
<l>Sy scloeghen sclaghe, eer sy versceiden</l>
<l>............</l>
<l n="12890">                Van bynnen een coninc Eufemaus</l>
<l>Ende die scoen Euriolus</l>
<l>Saghen dats der wel was noot.</l>
<l>Op orssen, die waeren groot,</l>
<l>Onderstaken sy hem seer,</l>
<l n="12895">Dat die scilde nummermeer</l>
<l>En dochten te ghenen saken,</l>
<l>Want sy te stucken braken.</l>
<l>Daer en is niemant, sonder waen,</l>
<l>Hy en heft den anderen we ghedaen.</l>
<l n="12900">                Oeck joesteerden die bastaerde</l>
<l>Ellic op anderen van synre weerde;</l>
<l>Men en moch se vercoenen niet,</l>
<l>Wat so der saken ghesciet.</l>
<l>Haer scilde waeren in stucken ghebraken,</l>
<l n="12905">Dat sy seer hebben ghewroken:</l>
<l>Sy daden menghen Griecken cumen</l>
<l>Ende dat ghereide onsachte rumen.</l>
<l>Het waeren ridderen stout ende weert,</l>
<l>Sy wonnen ghinder menich pert.</l>
<l n="12910">Recht wast dat sulcke man</l>
<l>Mynde die coninc Pryan.</l>
<l><pb n="1,375"/> So deed hy, weet dat, voerwaer.</l>
<l>Daer had menich coninc vaer,</l>
<l>Die van synen perde lach</l>
<l n="12915">Ghevelt op dien dach.</l>
<l>                Ayax broeder, Thelamoen</l>
<l>Joesteerden op Sarpedoen,</l>
<l>Die stout was, starc ende groot,</l>
<l>Die scoenste onder die ghenoot;</l>
<l n="12920">Voer die borst hielden sy die scilde.</l>
<l>Haer volc, die ghern wael doen wilde,</l>
<l>Luttel elc des anderen duerde.</l>
<l>Daer en was scilt, hy en scuerden;</l>
<l>Halsberghe ontdaden wyde,</l>
<l n="12925">Dat yser leet hem neven der syde;</l>
<l>In ommacht vielen sy terstont,</l>
<l>Beid herde seer ghewont.</l>
<l>Die joeste saghen sulcke hondert</l>
<l>Dies uyttermaten seer wondert;</l>
<l n="12930">Hem allen van buten ende van bynnen</l>
<l>Wast leet, want sy die heren mynnen.</l>
<l>Dat waeren starcke lude ende hoghe,</l>
<l>Des weenden derom menich oghe.</l>
<l>                Achilles ende coninc Thoas,</l>
<l n="12935">Die elcander neve was,</l>
<l>Vochten daer teghen Hector.</l>
<l>Daer scloech men die helm doer,</l>
<l>Daer was elc aen syn weer.</l>
<l>Noch van ever, noch van beer,</l>
<l n="12940">En sach nieman al sulcken moet:</l>
<l><milestone unit="fol" n="91v"/> Hem allen drie ran af dat bloet.</l>
<l>Haer halsberch claer ende wit</l>
<l>Ende waeren mit bloede besmit.</l>
<l>Thoas heft die helft verloren</l>
<l n="12945">Veel na van synre nese voren;</l>
<l>Hector proefden hem so lanc, so bet.</l>
<l><pb n="1,376"/> Die baestaerde hebben hem ontset;</l>
<l>Ten is niemant onder goede man,</l>
<l>Die voer hem ghedueren can.</l>
<l n="12950">Omdat Thelamon was ghesclaghen,</l>
<l>Die voer doot was ghedraghen,</l>
<l>Rumden die Griecken, al was hem wee;</l>
<l>Wel LX ridderen ofte meer</l>
<l>Hebben sy daer te pande ghelaten.</l>
<l n="12955">Thoas voerden henen synre straten.</l>
<l>Deiphebus, die hem heft ghevaen,</l>
<l>In die stat vuerden hy en saen;</l>
<l>Des was bedroeft Achilles</l>
<l>Ende alt volc dat mit hem es.</l>
<l n="12960">Dat sullen wy wel doen verstaen,</l>
<l>Eer die IIJ daghe omgaen.</l>
<l>Van Hector sprac men in die stede</l>
<l>Veel ende in dat heer mede.</l>
<l>Alt volc is blyde, dat hem mynt;</l>
<l n="12965">Men spracker af langhe synt,</l>
<l>Omdat van buten alle die heren</l>
<l>Hadden ghejoesteert mit eeren,</l>
<l>Teghen Hector ende teghen Parys</l>
<l>Ende teghen die anderen van pryse.</l>
<l n="12970">Sy wonnen ende verloren mede:</l>
<l>Dat is van sulcker merct die sede.</l>
<l>As ghesceiden was die tornoy</l>
<l>Daer Thelamon in had vernoy,</l>
<l>Al isser een deel enwech ghevaeren,</l>
<l n="12975">Nochtant vochten daer veel scaeren;</l>
<l>Daer bleef synt mit ghewelt</l>
<l>Menich ridder ende ors ghevelt.</l>
<l>                Parys reet voert ende scoet</l>
<l>Menghen stoutten Griec ter doot,</l>
<l n="12980">Mit enen baghe, daert menich sach</l>
<l>Die baven ten toerne lach.</l>
<l><pb n="1,377"/> Menelaus siet al toe</l>
<l>Ende wel die mit hem waeren doe.</l>
<l>Te hemwert lieten syt lopen:</l>
<l n="12985">Syn wyf waen hy hem duer vercopen.</l>
<l>Hy waenden daer doden, dats syn raet,</l>
<l>Mer dats hem te doen quaet.</l>
<l>Om anders niet en peinst hy.</l>
<l>Ducwil reet hy hem by,</l>
<l n="12990">Of hy en erghent saghe bloet</l>
<l>Dat hy en ghern had ghedoot.</l>
<l>Parys is des worden ghewaer</l>
<l>Ende sach hem comen mit synre scaer.</l>
<l>"Vliet," sprac hy, "ghy pynt om niet,</l>
<l n="12995">"Ende huet u dat ic u niet en schiet!</l>
<l>"Vlucht u pert, dat is myn raet.</l>
<l>"Vaerdy suecken om myn quaet?</l>
<l>"Ghy sulles dan een deel ghenieten.</l>
<l>"Nu, proeft hoe ic can schieten!"</l>
<l n="13000">Doe nam hy enen scarpen strael</l>
<l>Die ghetempert was herde wael;</l>
<l>Hy micten so hy best mochte,</l>
<l>Ende scoet so dat hy hem gherochte</l>
<l>In dat vleis den comen man,</l>
<l n="13005">Dat dat bloet daeruyt ran.</l>
<l>Ghebeet is hy van groten seer,</l>
<l>Cume mach hy ghedueren meer.</l>
<l>In thertte heeft hy hem vermeten,</l>
<l>Nummermeer en woud hy eten,</l>
<l n="13010">Eer hy hem des heft ghewraken.</l>
<l>Als hem die strael is uytghetraken</l>
<l>Ende hy weder was op syn pert,</l>
<l>Sit hy alsoe ende ghebeert</l>
<l><milestone unit="fol" n="92r"/> Alst ofter ymant om sterven sal,</l>
<l n="13015">Ist dat hys heeft goet gheval.</l>
<l>Al had hy veel onghemaecks,</l>
<l><pb n="1,378"/> Hy reet voert ende mit hem Ayax,</l>
<l>Parys neve dien had leet;</l>
<l>Op dat velt quamen sy ghereet.</l>
<l n="13020">Parys wachten sy mitten synen,</l>
<l>Gherne souden sy hem pynen</l>
<l>Om synen scade, want hy en hueden.</l>
<l>Van groten avermoede sy verwoeden,</l>
<l>Dat sys niet en connen belopen;</l>
<l n="13025">Ghern daden sy hem becopen</l>
<l>Syn daet, soe wies loeghe,</l>
<l>Dat men hem doot van den velde droeghe.</l>
<l>                Hector wiste die versameninghe</l>
<l>Ende haeren raet ende haer dinghe;</l>
<l n="13030">Menelaus sach hy spien,</l>
<l>Uytvaeren ende weder inne mittien.</l>
<l>Hy peinst dat hy hem wreken sal,</l>
<l>Ist dat hys heft gheval;</l>
<l>Hy peinsde dat hy in ghenre wyse</l>
<l n="13035">Niemant en wachten dan Paryse.</l>
<l>Hy ende mit hem Eneas</l>
<l>Comen derwert haeren pas,</l>
<l>Ende danderen waeren in den stryde</l>
<l>Comen neven Parys syde.</l>
<l n="13040">Menelaus setten hem ter weer,</l>
<l>Op Parys richten hy syn speer:</l>
<l>Hy hadden ghevelt van den perde</l>
<l>Ende doot gheworpen op die eerde,</l>
<l>En waer Eneas niet opt tfelt</l>
<l n="13045">Die synen scilt daervoer helt,</l>
<l>Want Parys was synre wapen sonder,</l>
<l>Ende die sonne die was onder.</l>
<l>Parys die was op die vaert</l>
<l>Mit synen ghesellen ter statwert,</l>
<l n="13050">Ende, omdat hy hem coelen soude,</l>
<l>Had hy hem ontwapent so boude.</l>
<l><pb n="1,379"/> Menelaus hadt al ghewacht,</l>
<l>Die op hem reet mit groter macht</l>
<l>Ende stac hem op die heide:</l>
<l n="13055">Hy waer ghewont int geweide,</l>
<l>Mer, dat die goede Eneas hilt</l>
<l>Voer die joeste synen scilt,</l>
<l>Ende heft Parys mitten orsse</l>
<l>Ghetrect uytter groter porsse;</l>
<l n="13060">Omdat hy onghewapent sat</l>
<l>Leiden hy hem saen in die stat.</l>
<l>Dat weten al, cleyne ende groot,</l>
<l>En waer hy ghewest, Parys waer doot,</l>
<l>Ende en waer Hector mede</l>
<l n="13065">Die wonder mitten lyve dede,</l>
<l>Want hy dusent ridders ofte meer</l>
<l>Deed wederkeren, ende heft se seer</l>
<l>Dusent ghemaect ende ghewont,</l>
<l>Dat sy somme storven in cortter stont:</l>
<l n="13070">Hy ghinc se ketsen ende jaghen,</l>
<l>Mit groten steken ende mit sclaghen</l>
<l>Deed hy se van den velde vlien.</l>
<l>Ic waen, dat sy hem meer ontsien</l>
<l>Dan Luciferre ende syn ghesellen,</l>
<l n="13075">Die meisterscap heft in der hellen.</l>
<l>                Niet meer en was der des daghes ghedaen</l>
<l>Van beiden syden, suldy verstaen.</l>
<l>                Hector voer thuys, die deghen fyn,</l>
<l>Voer hem voer die scare syn;</l>
<l n="13080">Ontwapent syn sy alle saen.</l>
<l>Mer die dach was eer vergaen,</l>
<l>Hector die milde, die goedertieren,</l>
<l>Ghinc spreken die herberchieren,</l>
<l>Om te troesten die ghewonden.</l>
<l n="13085">Hy gheboot mit synen monde,</l>
<l><pb n="1,380"/> Dat men hem, doer ghene treke,</l>
<l>Enich dinc liet hebben ghebreke.</l>
<l><milestone unit="fol" n="92v"/> Ter salen voer hy sittende opt pert:</l>
<l>Der men soud ontgorden syn swert,</l>
<l n="13090">Waeren vrouwen ghenoech ende meghede,</l>
<l>Die syns herde wel behaghede,</l>
<l>Ende ontwapende hem mit goeden wille.</l>
<l>Die knapen stonden al stille,</l>
<l>Die vrouwen dadent al wael te poynte.</l>
<l n="13095">Staende bleef hy in een porpoente,</l>
<l>Dat sachte ende vers was mede,</l>
<l>Dat hy daer doe aendede.</l>
<l>Syn wapenroc, duer ende goet,</l>
<l>Was doersweet ende doerbloet</l>
<l n="13100">Ende heeft verlaren syn ghedaen.</l>
<l>Enen duren mantel nam hy an,</l>
<l>Ghemaect van goude ende van syden.</l>
<l>Men mocht wel sien aen syn syden</l>
<l>Ende aen syn lyf te mengher stat,</l>
<l n="13105">Waer dat harnas aen sat;</l>
<l>Die scouderen waeren hem gheheven</l>
<l>Van sclaghe die hem waeren ghegeven</l>
<l>Ende tvleis ghequetst also wel;</l>
<l>Aen hem mach men bekennen tspeel;</l>
<l n="13110">Hy clede hem ghetoechgelicke.</l>
<l>Noyt en was ridder eertrycke,</l>
<l>Die teghen hem waer man teghen man,</l>
<l>Hy en most tleven laten dan.</l>
<l>Een tapyt spreit men in den sael</l>
<l n="13115">Ghemaect uyttermaten wael,</l>
<l>Daerop een cult van cinglatoen,</l>
<l>- Beter en sach nie baroen,</l>
<l>Werlicke so en doet nummermeere. -</l>
<l>Hector ende Troylus, dese twe here,</l>
<l n="13120">Ghingen daerop sitten mittien;</l>
<l><pb n="1,381"/> Al daeromme mocht men sien</l>
<l>Coninghen, greven, ameralen</l>
<l>Ende menghen hertoech in den salen.</l>
<l>Parys die oec daerinne:</l>
<l n="13125">Scoen ghelaet van haefschen synne</l>
<l>Toenden hem die scoen Helene.</l>
<l>Selven seid hy haer allene</l>
<l>Hoe hy Menelaus scoet,</l>
<l>Dat hy hem veel na had doot,</l>
<l n="13130">Ende hoe hy hem weder der nederstac.</l>
<l>"Al had hy uwer groot onghemac,"</l>
<l>Sprac sy, "by Gade, hy had recht.</l>
<l>"Ic raed dat ghy u huet echt,</l>
<l>"Ghy hebbes te doen in alre wys."</l>
<l n="13135">Doe sy dat sprac, vraghede Parys</l>
<l>Of sy Hector yet sien woude.</l>
<l>Doer die sale verlicht van goude</l>
<l>Ghinc sy al daer sy hem vernam;</l>
<l>Tierst dat hy sach dat sy quam,</l>
<l n="13140">Spranc hy op in cortter stont:</l>
<l>Hy custe se aen haeren mont</l>
<l>Ende sprac te haer mittien.</l>
<l>"Scoen," sprac hy, "haddy ghesien</l>
<l>"Hoe u ghelieven hem onderstreden,</l>
<l n="13145">"Parys vallen daer ter stede</l>
<l>"Ende Menelaus daer ghewont;</l>
<l>"U hert waer worden ghesont,</l>
<l>"Doe men Parys ophief,</l>
<l>"Opdat ghy der enighen hadt lief!"</l>
<l n="13150">- "Heer," sprac sy, "al en sach ickes niet,</l>
<l>"Te mynder was myn verdriet.</l>
<l>"Myn hert vercout mye</l>
<l>"Als ic sulcke dinc aensie.</l>
<l>"Got moet hueden den groten heer!"</l>
<l n="13155">Mittien begond sy te wenen seer.</l>
<l><pb n="1,382"/>                 In een camer vergult wale</l>
<l>Ende gheclareert mit crystale,</l>
<l>Die claer scheen als die dach</l>
<l>Van ghestentte dat daeraen lach,</l>
<l n="13160"><milestone unit="fol" n="93r"/> Meer dan ic bescryven can,</l>
<l>Daer ontboot Priamus syn man.</l>
<l>Daer was Parys ende Hector,</l>
<l>Troylus ende Athenor</l>
<l>Ende syn soen Polidamas,</l>
<l n="13165">Deiphebus ende Eneas.</l>
<l>Op een sitten van ybore</l>
<l>So sat Pryan, als ic hore;</l>
<l>Onder syn voet lach een cleet,</l>
<l>Ic waen gheen man beter en heet;</l>
<l n="13170">Danderen saten na haeren doen.</l>
<l>"Verstaet my," seid hy, "ghy baroen.</l>
<l>"Nu is ghevaen coninck Thoas,</l>
<l>"Die rycke ende vromich was;</l>
<l>"Int theer en waeren niet sy drie</l>
<l n="13175">"Also vromich als hie.</l>
<l>"Hy quam dat hy ons wilde ontterven</l>
<l>"Ende onse coninckryc verderven;</l>
<l>"Dat en mach hy niet wedersegghen.</l>
<l>"Nu wil ic u te voren legghen</l>
<l n="13180">"Ende daertoe hoeren uwen raet,</l>
<l>"Hoe ghy wilt dat men hem versclaet,</l>
<l>"Raedbraect, scleipt ofte hanckt,</l>
<l>"Want hy na onsen scade lanckt.</l>
<l>"So moghen danderen seker wesen,</l>
<l n="13185">"Die ons ghesocht hebben mit desen,</l>
<l>"Dat sy den ganc sullen gaen,</l>
<l>"Ist dat men se can ghevaen;</l>
<l>"Die coenste sals te bloeder wesen."</l>
<l>                Eneas antwoerden mittesen:</l>
<l n="13190">"By mynen rade," sprac hy, "heer,</l>
<l><pb n="1,383"/> "Bid ic u ende maen seer,</l>
<l>"Dat men den man niet en verdoe;</l>
<l>"Menich namaech hoert hem toe.</l>
<l>"Ist dat men hem also verdoet,</l>
<l n="13195">"Als ghy segt ende u dunct goet,</l>
<l>"Dat selve doen ons die Griecken weder:</l>
<l>"Daventuer gaet op ende neder.</l>
<l>"Ghy hebt hier vriende staen:</l>
<l>"Waendy, men salder sulc vaen</l>
<l n="13200">"Eer noch einde neemt die stryt.</l>
<l>"Laettet, wildyt; seker syt,</l>
<l>"Ghy hebt hier so veel kinder,</l>
<l>"Worter een ghevaen ghinder,</l>
<l>"Ter quader havene soudy gheraken:</l>
<l n="13205">"So bitteren doot most hy smaken.</l>
<l>"Om te gheven mit ghewoude</l>
<l>"Dese camere vol van goude,</l>
<l>"En woudy niet dat men verdade</l>
<l>"Of aen den lyve deed scade.</l>
<l n="13210">"Dit is myn raet, her coninck;</l>
<l>"Ic en wilde niet om gheen dinc,</l>
<l>"Dat ghy nu daet sulcke saken,</l>
<l>"Des ghy na mocht syn tonghemake.</l>
<l>"Hoert ho danderen avereendraghen,</l>
<l n="13215">"Die uwe eer ghern saghen."</l>
<l>                Hector sprac, die daerby was:</l>
<l>"Heer, wel seghet Eneas.</l>
<l>"Nu hout den coninc, ende besiet,</l>
<l>"Eer noch die maent verliet,</l>
<l n="13220">"Sullen wy wel weten wat bestaen.</l>
<l>"Als ghy wilt, hets schiere ghedaen</l>
<l>"Of ghelaten, dunct u goet.</l>
<l>"Peinsdy niet in uwen moet</l>
<l>"Hoe wandel dat is die aventuer:</l>
<l n="13225">"Die wyghe syn groot ende stuer,</l>
<l><pb n="1,384"/> "Een batselier is schier ghevaen.</l>
<l>"Hier en is so hoghe, dats myn waen,</l>
<l>"Waer hy in dander syde ghevaen,</l>
<l>"Men en liet hem om desen gaen;</l>
<l n="13230">"Wy moghen silver ende gout</l>
<l>"Om hebben, ist dat men hem hout."</l>
<l><milestone unit="fol" n="93v"/> - "Vrient," sprac die coninc Pryan,</l>
<l>"Die Griecken sullen segghen dan,</l>
<l>"Die gherne segghen anders dan waer,</l>
<l n="13235">"Dat ons al niet en doet dan vaer,</l>
<l>"Ende wy hem laten leven doer dat</l>
<l>"Dat wy syn van hertten mat.</l>
<l>"Synt dat wy der niet aver en rechten,</l>
<l>"Sy sullen te coenliker vechten;</l>
<l n="13240">"Dus maken wy den viande moet.</l>
<l>"Dat en woud ic om gheen erdsche goet,</l>
<l>"Dat sy van ons dochten quaet,</l>
<l>"Ende al nochtant doer uwen raet,</l>
<l>"Ende al doer uwen wil mittesen,</l>
<l n="13245">"Want het dunct my reden wesen."</l>
<l>So veel raden sy ende segghen</l>
<l>Dat men dit sal in versten legghen</l>
<l>Van des conincs Thoas doot.</l>
<l>Goeden raet gaven die ghenoot.</l>
<l n="13250">Bynnen der maent souts den heer</l>
<l>Hebben berouwen herde seer.</l>
<l>                Dus scheiden van den rade ghinder</l>
<l>Priamus ende syn kinder.</l>
<l>Tot Helenen ghinc Eneas</l>
<l n="13255">Ende mit hem Polidamas,</l>
<l>Athenior ende Troylus.</l>
<l>Elc hat - men telt ons dus -</l>
<l>Van goude enen hoot die wel steet,</l>
<l>Ende cierlike waeren sy ghecleet,</l>
<l n="13260">Die meer costen elcken man</l>
<l><pb n="1,385"/> Dan ic wel ghesegghen can.</l>
<l>Bynnen labastre die camenade</l>
<l>Ginghen sy mit goeden stade,</l>
<l>Die claer was, na mynen waen,</l>
<l n="13265">Aen te sien als die maen.</l>
<l>Sy vonden vrouwen ende joffrouwen</l>
<l>Al dat sy gherne scouwen,</l>
<l>Ende daertoe by den vrouwen ghinder</l>
<l>Vonden sy veel conincs kinder.</l>
<l n="13270">                Ecuba, die vrouwe, was vroet;</l>
<l>Den heren toenden sy sueten moet</l>
<l>Ende sprac te hemwert scone tael,</l>
<l>Als diegheen diet conste wael:</l>
<l>"Ghy heren," sprac sy, "ghy weet dat wel,</l>
<l n="13275">"Dat ghy doer ons in dat nytspeel</l>
<l>"Hebt ghedoecht ende doet noch an</l>
<l>"Meer dan ic u ghedancken can.</l>
<l>"Ons en woud nie afgaen,</l>
<l>"Lieve ende trouwe, heb ic verstaen,</l>
<l n="13280">"Dat ghy noch allen tonswert draghet.</l>
<l>"Nu is die dinc so voert ghejaghet,</l>
<l>"Men en macht keren niet en twint.</l>
<l>"Die ons van goeder hertten mynt,</l>
<l>"Hy sal ons nu te weten doen.</l>
<l n="13285">"Die grote doghet, ghy baroen,</l>
<l>"Die aen u is ende wy begharen,</l>
<l>"Moet hier nu meer apenbaren</l>
<l>"Ende ghy nu gheven goeden raet,</l>
<l>"Want aen anders niemant en staet"</l>
<l n="13290">Sprac die vrouwe, "dan aen u.</l>
<l>"Dit orloghe is vreselic nu.</l>
<l>"Dacrom syt in hoeden al:</l>
<l>"Schier so coemt een ongheval,</l>
<l>"Ende daert oec begint te gaen</l>
<l n="13295">"En mach mens niet wael wederstaen.</l>
<l><pb n="1,386"/> "Siet dat men huede die stede goet;</l>
<l>"Verliesdy se, ghy wert onvroet.</l>
<l>"Die vroem is, men sals hem ere</l>
<l>"Hierna spreken ommermere.</l>
<l n="13300">"Onse kinder behoudent rycke,</l>
<l>"Sy sullens u dancken ewelicke;</l>
<l><milestone unit="fol" n="94r"/> "Worden wy ontgoet, wy syn verlaeren</l>
<l>"Ende alle dieghene die dertoe horen.</l>
<l>"Got moet ons hout syn in den stryde,</l>
<l n="13305">"Ende maecken noch myn hertte blyde,</l>
<l>"Van hem die teghen ons vermeten</l>
<l>"Ende ons hier hebben beseten!"</l>
<l>                Polidamas sat by Helenen,</l>
<l>Die hem thertte deed wenen,</l>
<l n="13310">Ende die hem buten in die oghen</l>
<l>Deed lachen ende blytscap toghen.</l>
<l>Ende Troylus ende Bryseida,</l>
<l>Mennoen ende Polixina.</l>
<l>Doe sprac aldus Polidamas:</l>
<l n="13315">"Ghy vrouwen, nu merct das,</l>
<l>"Dat is waer, na dat men hier seit,</l>
<l>"Hier is vrese ende arbeit.</l>
<l>"Die dinc is so voertghegaen,</l>
<l>"Hier en is gheen keren, sonder waen,</l>
<l n="13320">"Eer wy of sy, sonder faelge,</l>
<l>"Doot blyven in der battaelge.</l>
<l>"Hebbent oec die Gade versien,</l>
<l>"Dat sal herde saen ghescien:</l>
<l>"Wy sullen die stat ende die lande</l>
<l n="13325">"Houden teghen onse viande.</l>
<l>"Ic hape, sy sullent becopen;</l>
<l>"Daer en is gheen ontlopen.</l>
<l>"Onse lyf ende onse stat</l>
<l>"Ende ons erve is al dat</l>
<l n="13330">"Daeraf in aventueren bracht.</l>
<l><pb n="1,387"/> "Wy sullen noch alle onse macht</l>
<l>"Daertoe doen, sonder waen,</l>
<l>"Ende en sullens niet afstaen."</l>
<l>                In die camere hebben sy ghenoech</l>
<l n="13335">Nu ghespraken haer ghevoech;</l>
<l>Daer was ghetoent scoen ghelaet.</l>
<l>Mittien vrouwe Helena op staet</l>
<l>Ende gaf den heren haer cleynode;</l>
<l>Sulc was daer die syt niet node</l>
<l n="13340">Ende nam, want syn hert dat sy</l>
<l>Een deel wel ghetroest daerby.</l>
<l>Polidamas, al sweech hy stille,</l>
<l>Dat gheven was wel syn syn ende wille:</l>
<l>Ten docht hem niet wesen ghenoech.</l>
<l n="13345">Dien tyt en had hys gheen ghevoech</l>
<l>Haer te ontdecken synen raet,</l>
<l>Hoedanewys dat mit hem staet.</l>
<l>Daer en was tien tyden woert</l>
<l>Groot noch cleen of ghehoert:</l>
<l n="13350">Seer swaer ist int beghyn</l>
<l>Tondecken hertte ofte syn.</l>
<l>Syn suster custen Troylus,</l>
<l>Die bloem was van al den huys.</l>
<l>Oerlof hebben sy ghenomen,</l>
<l n="13355">Ten palaes syn sy comen.</l>
<l>Daer nam water menich heer,</l>
<l>Wel dusent ridders ofte meer,</l>
<l>Haer ende daer mit groter joyen;</l>
<l>My en roecke wies is te vernoyen.</l>
<l n="13360">Parys had synen wille das,</l>
<l>Want die scoenste die ye was,</l>
<l>Die soe soete was ende so sachte,</l>
<l>Hadden in haren arm by nachte.</l>
<l>Droefden hy, dat en waer niet ghenoech</l>
<l n="13365">Die van haer had syn ghevoech.</l>
<l><pb n="1,388"/>                 Doroquallis, die conincs soen,</l>
<l>- Ten naeste wyghe bleef diegoen, -</l>
<l>Dat was een ridder herde goet,</l>
<l>Vromich ende seer wel ghemoet.</l>
<l n="13370">Dien claghede die broeder al</l>
<l>Ende al dat volc groot ende smal;</l>
<l>Daer en was vrouwe noch joffrouwe,</l>
<l>Sy en maecte om hem rouwe;</l>
<l><milestone unit="fol" n="94v"/> Seer beweenden Pryan.</l>
<l n="13375">By synen broeder Cassibilan</l>
<l>Was hy onder enen sarck gheleet,</l>
<l>Daer dat Wals af seet</l>
<l>Dat hy was clare dan een glas</l>
<l>Ende M marc wel weert was.</l>
<l n="13380">                Die Griecken waeren te haren onwille,</l>
<l>Vervaert waeren sy ende stille.</l>
<l>Thelamon sy beclaegden,</l>
<l>Ducwil sy hem besaghen;</l>
<l>Om syn sterven hebben sy vaer;</l>
<l n="13385">Mer die meisteren segghen voerwaer</l>
<l>Dat hy saen sal syn ghenesen;</l>
<l>Die Griecken souden te blyder wesen.</l>
<l>Al heeft hy die wonde groot,</l>
<l>Hy mach wel ontgaen der doot.</l>
<l n="13390">En dade die coninc Thoas,</l>
<l>Die ten tornoy ghevanghen was,</l>
<l>So waeren sy blyde, want dats her waen,</l>
<l>Dat men hem thoeft af soud sclaen.</l>
<l>Van rouwen en was daer gheen gelach,</l>
<l n="13395">Die spotten ofte lachen mach,</l>
<l>Of verblyde myn noch meer.</l>
<l>Dien nacht so wast doncker seer,</l>
<l>Het donrede, het maecten groot gheluyt.</l>
<l>Synt dat theer yerst voer uyt</l>
<l n="13400"><pb n="1,389"/> En hadden sy nie so groot verdriet.</l>
<l>Die wynt en liet se rasten niet,</l>
<l>Hy werp die tentten alle der neder</l>
<l>Ende stortten menghen voert ende weder;</l>
<l>Wel V hondert mit ghewelt</l>
<l n="13405">Heefter daer die wynt ghevelt.</l>
<l>Dies maecte sy grote claeghe,</l>
<l>Doch viel die wynt ten neesten daghen.</l>
<l>Nu hoert hier een pongys so groot,</l>
<l>Daer wel M in bleven doot.</l>
<l n="13410">                Claer so was die dagheraet,</l>
<l>Der en was te letten geen baet.</l>
<l>Die van bynnen syn uytghevaeren,</l>
<l>Want sy saghen comen, twaeren,</l>
<l>Wel dusent ridderen al te hope,</l>
<l n="13415">Op orssen van groten lope,</l>
<l>Wel ghewapent teghen verdriet,</l>
<l>Mit herde menghen scarpe spiet,</l>
<l>Ende mit menghen scerpen spere.</l>
<l>Die Troyene quamen hem were,</l>
<l n="13420">Als die gerne in allen saken</l>
<l>Die Griecken erre souden maken.</l>
<l>Uytten lytsen quam voren</l>
<l>Mit dusent ridders uytvercaren</l>
<l>Her Achilles mit fellen synne:</l>
<l n="13425">Syn scaer en was niet dunne.</l>
<l>Hem volghet yerst Diomedes</l>
<l>Ende dat volc dat mit hem es.</l>
<l>Aghomennon ende Menelaus, die clene,</l>
<l>Ayax ende die hortoech van Athene,</l>
<l n="13430">Dese quamen na ghetrect,</l>
<l>Al mit ysere verdect.</l>
<l>                Achilles brac yerst uytten hope,</l>
<l>Hy setten syn ors te lope,</l>
<l><pb n="1,390"/> Dat scheen van alle so snellen vloghe</l>
<l n="13435">Als een strael uyt enen boghe.</l>
<l>Voer wast swart ende achter wit,</l>
<l>- Dares hy bescryft ons dit -</l>
<l>Van groten lope hadt den prys;</l>
<l>Uytten lande van Lacys</l>
<l n="13440">Was hem gheseint dit goede pert;</l>
<l>Het was also groot silvers weert.</l>
<l>Syn scilt was root als een brant,</l>
<l>Van goude enen lioen curiant;</l>
<l>Op synen helm van goude enen bant;</l>
<l n="13445">Den scerpsten scacht die men der vant</l>
<l><milestone unit="fol" n="95r"/> Had hy mit eenre scarper pype;</l>
<l>Mit enen roden ende blawen rycke</l>
<l>Had hy ghemaect een ponjoen.</l>
<l>Sonder enich ander doen</l>
<l n="13450">Joesteerden die heer van pryse</l>
<l>Op Hupore, den coninc van Laryse,</l>
<l>Die was die meeste die men vant:</l>
<l>Hy was ghelyc enen gygant.</l>
<l>Dese twe joesteerden mit ghewelt</l>
<l n="13455">Voer alle die anderen op dat velt;</l>
<l>Die joeste was seer fel</l>
<l>Ende die aventuer also wel.</l>
<l>Achilles was yerst gheraect</l>
<l>Ende veel na wel seer mismaect:</l>
<l n="13460">Tyser deed hem die lancken scoren</l>
<l>Sodat bloet ran aver syn sporen;</l>
<l>Veel na had hy hem ghedoet.</l>
<l>Achilles moet wert herde groot,</l>
<l>Opten scilt stac hy Hupore;</l>
<l n="13465">Yser ende scilt voer al dore</l>
<l>Doer halsberch ende doer die huyt,</l>
<l>Dat hem quam ten scouderen uyt:</l>
<l>Uytten ghereide viel hy doot</l>
<l><pb n="1,391"/> Ter eerden, dat was scade groot.</l>
<l n="13470">Dat ors gaf hy sulcken man</l>
<l>Daert herde wel bestaet was an;</l>
<l>VIJ<hi rend='sup'>c</hi> pont so wast wel weert,</l>
<l>Int theer en was gheen beter peert.</l>
<l>                Die coninc van Laryse is doot;</l>
<l n="13475">Ic weet oec wel dat rouwe groot</l>
<l>Die Troyene daerom dryven;</l>
<l>Mer, noch eer die stryt sal blyven,</l>
<l>Wort hy ghewroken van synen maghen,</l>
<l>So dattet die Griecken sullen claghen.</l>
<l n="13480">Beide theere vielen te samen,</l>
<l>Sy gaven sclaghe ende namen,</l>
<l>Die speren vloghen doer die scilde</l>
<l>Daer voer menich ridder milde,</l>
<l>Die seer was bestort mit bloede,</l>
<l n="13485">Ende waeren worde seer moede.</l>
<l>Ende int einde, dat seg ic u,</l>
<l>Deus! hoe groet was dat gehu!</l>
<l>Daer was dat neyen groot van perden</l>
<l>Ende dat gheclanc groot van sweerden;</l>
<l n="13490">Menich verloer daer syn ghewelt:</l>
<l>Der laghen ghewonden ende doden opt velt.</l>
<l>                Die rycke coninc was int heer,</l>
<l>Vroet ende stout van groter weer,</l>
<l>Orcomenis was hy ghenant,</l>
<l n="13495">In Indy so lach syn lant.</l>
<l>Mit dusent so was hy comen</l>
<l>Int Griexe heer hem te vromen,</l>
<l>Elc mit herden sconen ghegaer,</l>
<l>Alsof ellic een coninc waer.</l>
<l n="13500">Her heer coninc Orcomenys</l>
<l>Had ducke bejaghet groten prys;</l>
<l>Op Hector reet hy, - dat was dompheit, -</l>
<l>Opten scilt daer die lyoen in steit</l>
<l><pb n="1,392"/> Stac hy tyser ende ponjoen.</l>
<l n="13505">Dat was hem een scadelic doen.</l>
<l>Ic waen dattet Hector niet en deerden:</l>
<l>Hy en weet oec noch en keerden,</l>
<l>Den scilt stac hy den coninc doer</l>
<l>Ende doer den halsberch enen schoer.</l>
<l n="13510">Opwert viel hy van den peerde</l>
<l>Ende was doot eer hy quam ter eerde.</l>
<l>Sy waeren droeve die hem kinde</l>
<l>Ende die hem van hertten mynde,</l>
<l>Dat waeren die lude syn.</l>
<l n="13515">Mit uyttermaten groter pyn</l>
<l>Toghen sy hem uytten perden den doden;</l>
<l>Ayax halp hem wel ten noede,</l>
<l>Dat sy en toghen uyter porsse.</l>
<l>Diomedes mit synen orsse</l>
<l n="13520"><milestone unit="fol" n="95v"/> Reet voert ende scloech Sarpedoen,</l>
<l>Van Trachien een coninc coen,</l>
<l>Ghelyc enen stoutten evere,</l>
<l>Dat hem brac longen ende levere.</l>
<l>                Desen scade, die der die van bynnen</l>
<l n="13525">Namen, en moghen sy niet verwynnen.</l>
<l>Het scheen dattet Hector was leet,</l>
<l>Pallamenys becoft ghereet:</l>
<l>Dien leenden Hector synen spiet,</l>
<l>Dat hem siel ende lyf verschiet.</l>
<l n="13530">Pallamenys was een hertoghe</l>
<l>Rycke, mechtich ende hoghe;</l>
<l>Hy had ghedaen in ghenen stryde,</l>
<l>Scade groot van dander syde,</l>
<l>Ende noch meer soud hebben ghedaen,</l>
<l n="13535">Mer Hector benamt hem saen.</l>
<l>                Twe coninghen waeren van groten namen</l>
<l>Die daer ten stryde quamen;</l>
<l>Ghebroeders waeren sy ende draghen croen,</l>
<l><pb n="1,393"/> Een lant hadden sy goet ende scoen,</l>
<l n="13540">Daer gherne voltyt in es,</l>
<l>Dat is tlant van Fossides,</l>
<l>Vol van menigherhande weelde,</l>
<l>Daerin wonnen stoutten heelden.</l>
<l>Mit ridders uyttermaten vele,</l>
<l n="13545">Waeren sy comen ten nytspele.</l>
<l>Die van buten waeren sy hout,</l>
<l>Sy waeren ridders herde stout.</l>
<l>Die een hiet Epistrophus,</l>
<l>Ende die ander hiet Cedius;</l>
<l n="13550">Elc droech den anderen groot liefde,</l>
<l>Noch dorper taele noch ongheriefde</l>
<l>- Dares bescryft ons dese dinghe -</l>
<l>En hadden sy nie onderlinghe</l>
<l>Gheseghet, dat hem dus is ghesciet.</l>
<l n="13555">Epistrophus hielt enen spiet,</l>
<l>Scarp ghelyc oft waer een scaers;</l>
<l>Hector waend hy een quaet vers</l>
<l>Leren, mer hy ontberes bet.</l>
<l>Den spiet heft hy op hem gheset;</l>
<l n="13560">Hy siet den scade dien hy doet,</l>
<l>Op hem doet hy een ghemoet:</l>
<l>Enen steke gaf hy hem so groot,</l>
<l>Dat syn ghereide wert so root,</l>
<l>Mer die joeste was hem quaet.</l>
<l n="13565">"Hector," sprac hy, "u averdaet</l>
<l>"Ende dat ghy jaghet om onsen scade</l>
<l>"Sal u rouwen al te spade;</l>
<l>"Ghy sullet becopen mitten lyve!</l>
<l>"Ghy hebt hier ridders X werf vyve</l>
<l n="13570">"Van den leven gheroeft;</l>
<l>"Het wort hare sielen troest</l>
<l>"Als ic se waen hebben ghewroken!"</l>
<l>Hector scaemden hem van der sproken,</l>
<l><pb n="1,394"/> Ende seid: "Ghy sult voertvaeren</l>
<l n="13575">"Ende myn doen daer apenbaeren</l>
<l>"Stappans, eer ghy my vermoert;</l>
<l>"Ic waen, u dese felle woert</l>
<l>"Helpen sullen wel clene, lief!"</l>
<l>Mitter hant hy tsweert verhief:</l>
<l n="13580">Opten helm van claren stael</l>
<l>Scloech hy hem doot mit diere tael.</l>
<l>Van den orsse viel hy neder;</l>
<l>Doe sprac hy dese tael weder:</l>
<l>"Ghy seit, ghy soud u dode wreken,</l>
<l n="13585">"Mer des sal u een deel ghebreken!</l>
<l>"Ic send u voere aen die vaert,</l>
<l>"Omdat ghy myn viant waert."</l>
<l>                Cedius maecten groot hantgesclach,</l>
<l>Als hy den broeder sterven sach;</l>
<l n="13590">Van rouwen was hy veel na doot,</l>
<l><milestone unit="fol" n="96r"/> Hy maecten een misbaer so groot.</l>
<l>So deeden mede dander lude;</l>
<l>Ic waen, hem dat luttel duden.</l>
<l>Int hertte waeren sy verbolghen:</l>
<l n="13595">Haer scilde nemen sy ende volghen</l>
<l>Hector, dien sy schier vonden;</l>
<l>Der waeren wel dusent dies hem bewonden,</l>
<l>Dat sy hem gherne hadden doot.</l>
<l>Daer ontfinc hy sclaghe groot;</l>
<l n="13600">Ghevelt hebben sy hem ende souden saen</l>
<l>Ghesclaghen hebben ende ghevaen:</l>
<l>En waer Eneas niet ghecomen,</l>
<l>Het waer wee vergaen den sommen;</l>
<l>Mit VIJ hondert quam hy daer,</l>
<l n="13605">Die den Griecken daden vaer;</l>
<l>Mit haren speren hebben sy se doerreden,</l>
<l>Diegheen die sy niet en vermeden;</l>
<l><pb n="1,395"/> Diere hebben sy in cortter stont</l>
<l>Veel ghedoet ende ghewont.</l>
<l n="13610">Cedius ende al syn heer</l>
<l>Daden herde grote weer;</l>
<l>Ist goet, ist quaet, dat hy beloept,</l>
<l>Syns broeders doot hy becoept.</l>
<l>Doe hy sach Hector op die eerde,</l>
<l n="13615">Waenden hy doe dat hy begherde,</l>
<l>Mer al stont hy daer te voet,</l>
<l>Nochtant hielt hy hem ghemoet:</l>
<l>Sclaen sy hem, hy sclaet se oec in trouwen;</l>
<l>Hier wert saen ghelut van vrouwen.</l>
<l n="13620">                "Ay, coninc," sprac Cedius,</l>
<l>"Nummermeer en keerdy thuys,</l>
<l>"Myn broeder en wort ghewroken!</l>
<l>"Want, dat ghy my hebt tebroken</l>
<l>"Dat gheselscap van ons tween!"</l>
<l n="13625">Na hem stac hy, alst weel scheen,</l>
<l>Mit enen spiet als die boude,</l>
<l>Ende stacken doer den scilt van goude,</l>
<l>Sodat hy en schoren deede</l>
<l>Ende in stucken afvallen mede;</l>
<l n="13630">Enen anderen steke gaf hy hem schiere</l>
<l>Opten helm in den lumenniere,</l>
<l>Dat die spiet cromden aver al:</l>
<l>Dat was Hector goet gheval,</l>
<l>Hy had verlaren nese ende mont.</l>
<l n="13635">Hector wert erre te diere stont:</l>
<l>"Twaeren," seid hy, "ic ben gheschent,</l>
<l>"U averdaet en sy gheent!"</l>
<l>Enen sclach hy hem doe gaf</l>
<l>Dat hem den rechter arm vloech af;</l>
<l n="13640">Al totdien scloech hy en in die syde,</l>
<l>Dat saghen sy dusent in den stryde;</l>
<l>Ic waen, hy saen versceiden was.</l>
<l><pb n="1,396"/> Mittien quam daer Eneas</l>
<l>Ende brochten weder op syn orsse.</l>
<l n="13645">                Nu wert ghinder groot die porsse,</l>
<l>Want Parys quam uyt Troyen,</l>
<l>Wel dusent baroen mit joyen.</l>
<l>Hy haesten hem tot dien nytspeel;</l>
<l>Troylus brachter also veel.</l>
<l n="13650">Daer quamder oec ten selven male</l>
<l>Wel X dusent by ghetale;</l>
<l>Polidamas ende Athenor, die wyse,</l>
<l>Mennoen mit Filomenyse,</l>
<l>Dese quamen uytter stede</l>
<l n="13655">Ende wel sy XX dusent mede.</l>
<l>Die Troyene, die aver syde</l>
<l>Gheweken waeren, keerden ten stryde.</l>
<l>Eneas scloech enen coninc doot,</l>
<l>Die edel was, starc ende groot.</l>
<l n="13660">Dat was den Griecken onbequaem;</l>
<l>Amphimas was syn naem.</l>
<l><milestone unit="fol" n="96v"/>                 Hector doet al te stucken breken;</l>
<l>Doen sy hem quaet, hy sals hem wreken!</l>
<l>Van den ghenen die daer quamen,</l>
<l n="13665">Waeren die Griecken doot te samen.</l>
<l>Mer Menelaus, Thelamon ende Ulixes,</l>
<l>Ayax, Minesteus ende Diomedes</l>
<l>Stonden hem wel doe in staden,</l>
<l>Want sy seer waeren verladen;</l>
<l n="13670">Oec quam daer Aghamennoen,</l>
<l>Archelaus ende Machoen.</l>
<l>Ic waen, dat elc mit hem brochte</l>
<l>Al dat hy gheleisten mochte.</l>
<l>Die stryt wert daer van fellen doen:</l>
<l n="13675">Coninghen, greven ende baroen</l>
<l>Bleven daer vele op dien dach,</l>
<l><pb n="1,397"/> Na dat ickes hoerden ghewach.</l>
<l>Ducke des daghes hoerdic spreken</l>
<l>Dat die Griecken achterweeken;</l>
<l n="13680">So daden oec die van der stede.</l>
<l>Doe een stucke was middach lede,</l>
<l>Versamende echt mit ghewelt</l>
<l>Die Griecken haer volc op een velt,</l>
<l>Ende scaerden haer lude saen.</l>
<l n="13685">Tierst dat dit was ghedaen</l>
<l>Quamen sy voer die Troyen ghevaeren;</l>
<l>Sy deden menghen vlien twaeren.</l>
<l>Veel na hadden syt verloren,</l>
<l>Des hadden sy int thertte toren;</l>
<l n="13690">Ten ingange van der nauwer straten</l>
<l>Mosten sy der veel laten:</l>
<l>Dinganc en was niet wyt</l>
<l>Ende daertoe was groet die stryt.</l>
<l>Des was daer die scade groot:</l>
<l n="13695">Achilles hielt mitten swerde al bloet;</l>
<l>Een coninc die hiet Eufemys,</l>
<l>Die der bejaghede groten prys,</l>
<l>Die scloech Achilles, dies gheloeft,</l>
<l>Mitten swerde op syn hoeft.</l>
<l n="13700">Dat sal Priamus wesen leet</l>
<l>Ende syn dochter, als syt weet,</l>
<l>Want sy waeren na ghemaghe;</l>
<l>Des wert te meerre daer die claghe.</l>
<l>Veel verloren die van der stat;</l>
<l n="13705">Mer dieghene die niet en is mat,</l>
<l>Hector, die bloeme van hem allen,</l>
<l>Siet den synen seer misvallen:</l>
<l>Des had hy den rouwe groot.</l>
<l>Dat goede swert hielt hy al bloot.</l>
<l n="13710">Hy wast die den keer yerst gaf:</l>
<l>Twe coninghen scloech hy hem af,</l>
<l><pb n="1,398"/> Rycke, starc ende wel becant</l>
<l>Ende seer moghende in haer lant.</l>
<l>Deen was gheheiten Alpinor,</l>
<l n="13715">Van enen lant hiet Libanor;</l>
<l>Dorius was dander ghenant:</l>
<l>Salateye hiet syn lant;</l>
<l>Ducke had hy bejaghet prys.</l>
<l>Deus! hoe wel deedt daer Parys!</l>
<l n="13720">Wat herden hy! In cortter stonde,</l>
<l>Hy doeden der veel ende wonde.</l>
<l>Vercoevert syn die Troyene;</l>
<l>Daer bleefter wel X werf tien.</l>
<l>En mach u niet al brenghen voren,</l>
<l n="13725">U souds vernoyen, soudyt horen</l>
<l>Wat dat elc man ghinder deede;</l>
<l>Mer te Troyen, in die stede,</l>
<l>Was een coninc van Lisonie:</l>
<l>Mit synre scoenre compaengie</l>
<l n="13730">Sal hy der stat te hulpen varen;</l>
<l>Veel arbeits doghet hy, twaeren.</l>
<l>Protoplex was hy ghenant,</l>
<l><milestone unit="fol" n="97r"/> Die vroeste artiste die men vant.</l>
<l>                Tierst dat die maer quam dien,</l>
<l n="13735">Van den ghenen diet hadden ghesien</l>
<l>Dat die Troyene hadden misval,</l>
<l>Deed hy syn volc wapenen al.</l>
<l>Uytter stat quam hy ghereden,</l>
<l>Mit hem sy M diet niet en meden.</l>
<l n="13740">Mit hem quam een sagittare,</l>
<l>Die was van fellen ghebare:</l>
<l>Van den navele nederwert</l>
<l>Was hy ghemaect als een pert;</l>
<l>Ten was gheen dinc also snel</l>
<l n="13745">Hy en sout achterlopen wel;</l>
<l><pb n="1,399"/> Vreselic wast te sien an,</l>
<l>Baven den navele wast een man;</l>
<l>Twe oghen had dat fel dier</l>
<l>Die root waeren als een vier,</l>
<l n="13750">Ende by nacht licht ende claer,</l>
<l>Recht oft een tortycie waer:</l>
<l>Men mochtet wel sonder ghile</l>
<l>Hebben ghesien aver IIJ myle.</l>
<l>So vreselic wast aen te sien,</l>
<l n="13755">Dat niet en leven nu sy tien</l>
<l>Sy en souden daeraf syn verveert.</l>
<l>Enen baghe had die sagittaert</l>
<l>Van hoerne, starc ende groot:</l>
<l>Men en vant gheen syns genoet;</l>
<l n="13760">Hy was so starc datter gheen man</l>
<l>Nyet wel af ghenesen en can.</l>
<l>In enen koker had hy stralen</l>
<l>Een hondert, ghemaect van fynen stalen.</l>
<l>In dat grote voeste lant,</l>
<l n="13765">Dat allen luden is onbekant,</l>
<l>Wonen sy te sudenwert.</l>
<l>                Dat en wondert man noch kint,</l>
<l>Noch wyf, ic seg u, dat men vint</l>
<l>Al noch dieren van sulcken doen,</l>
<l n="13770">Sagittaren of centauroen.</l>
<l>Al wil ic segghen waerby icket weet,</l>
<l>Want ic vant daert bescreven steet.</l>
<l>In <hi rend="italic">Vitas Patrum</hi> hevet dus</l>
<l>Bescreven sentte Jheronimus</l>
<l n="13775">Dat sentte Anthonys, die mit vlite</l>
<l>Gaede diende ende was heremite,</l>
<l>Had enen lieven gheselle</l>
<l>Daer ic u wonder af telle,</l>
<l>Die was hem in enen woestyne</l>
<l n="13780"><pb n="1,400"/> Ontgaen, des had hy groet pyne;</l>
<l>Mer hy peinsde dat hy soude</l>
<l>Denghenen suecken in den woude,</l>
<l>Ende heft hem ommer des vermeten</l>
<l>Dat hy daeraf teinde soud weten,</l>
<l n="13785">Ist dat Got ghedoghen wille.</l>
<l>In der foreesten ghinc hy stille</l>
<l>So menghe berch ende dal,</l>
<l>En kant u nyet vertellen al;</l>
<l>Mer, doe hy langhe had ghegaen,</l>
<l n="13790">Quam hem te ghemoete saen</l>
<l>Een sagittaer ende een centauroen,</l>
<l>Die ghedaen was alse Cyroen,</l>
<l>Of als ic u van desen telle.</l>
<l>Hy vraghede om synen gheselle</l>
<l n="13795">Of hy yet wist waer hy waer;</l>
<l>Doe wysde hy mitter hant: "Al daer",</l>
<l>Ende sprac onverstandighe woert.</l>
<l>Hy vloe, ende Anthonys ghinc voert.</l>
<l>Al daer ontmoeten hy enen man</l>
<l n="13800">Daer noch wonders meer lach an:</l>
<l>Voer wast man, achter een geyt;</l>
<l>Twe boxhoren, na dat ic weet,</l>
<l>Stonden ghewassen int voerhoeft;</l>
<l>Dattelen bracht hy, des gheloeft,</l>
<l n="13805">In syn hant, ende seid dan:</l>
<l><milestone unit="fol" n="97v"/> "Willecoen hier, Gaets man!</l>
<l>"Ic ben onser gesellen bade;</l>
<l>"Ic begheer dattu Gade</l>
<l>"Voer ons bidt; wy hebben vernomen</l>
<l n="13810">"Dat hy in menslycker form is comen,</l>
<l>"Te verloessen menghen man."</l>
<l>- "Segt," sprac hy, "wie bistu dan?"</l>
<l>- "Ic ben die heyden Famioen,</l>
<l>"Gheheten oec Facierdon;</l>
<l n="13815"><pb n="1,401"/> "Quade Gaden wy aenbeden</l>
<l>"Tonser vermalendytheden.</l>
<l>"Segt, moghestu my berichten dan,</l>
<l>"Waer Paulus woent, Gaeds man?"</l>
<l>Hy wysden hem dat hy deraf wiste.</l>
<l n="13820">Nu peinst, waendy dat hy miste</l>
<l>Die goede man Jheronimus</l>
<l>Ende ons loghen scryven aldus?</l>
<l>Neen hy, dat weet ic sekerlicke,</l>
<l>Om al dat goet van eertrycke;</l>
<l n="13825">Dit seg ic u om ongheleert diet.</l>
<l>Nu hoert daer ic die jeeste liet.</l>
<l>                Protoplex voer uyt erre:</l>
<l>Sy en sochten die Griecken nyet verre,</l>
<l>Want sy voer den lytsen vochten;</l>
<l n="13830">Mer ic waen, syt seer becochten.</l>
<l>Den Troyene quam ontset,</l>
<l>Ten veldewert dreven sy se bet.</l>
<l>Doe quamen die Lysoniene:</l>
<l>Sy lieten lopen X ende tiene,</l>
<l n="13835">Al daer sy groot wonder deeden.</l>
<l>Sy scloeghen al dat sy bereden.</l>
<l>Menich was daer in groter noeden:</l>
<l>Deerde was bedect mit bloede.</l>
<l>                Een hertoch van Salomyne,</l>
<l n="13840">Polixmart wast van Dyne,</l>
<l>- Neve was hy Thelamoene,</l>
<l>Een goet ridder in allen doene, -</l>
<l>Dien heft Hector so ghesclaghen</l>
<l>Dat hy hem af heeft ghedraghen</l>
<l n="13845">Syn hoeft van den halse al daer.</l>
<l>Doe liet men gaen den sagittaer</l>
<l>Voer die Griecken op dat velt;</l>
<l>Diegheen dien hadden in haer ghewelt</l>
<l><pb n="1,402"/> Wysden hen wie de vriende waeren</l>
<l n="13850">Ende welcke der vyande scaeren.</l>
<l>Doe spranc hy op ende maecte joye</l>
<l>Dies waeren blyde die van Troye.</l>
<l>Hy riep ende maeckte een gheruchte,</l>
<l>Dat ment verre horen muchte.</l>
<l n="13855">Die Griecken haddens wonder groot,</l>
<l>Ende, doe sy saghen dat hy scoot</l>
<l>Haer lude doot ende anders gheen,</l>
<l>Doe en was daer groot noch cleen</l>
<l>Sy en waeren alle vervaert:</l>
<l n="13860">Alle toghen sy achterwart.</l>
<l>Sy volgden na; syt seker dies;</l>
<l>Daer namen sy scadelic verlies.</l>
<l>Die sagittaer liep ende scoot:</l>
<l>Tenen mael scoot hy der IJ doot;</l>
<l n="13865">Hoe seer des den Griecken wondert,</l>
<l>In cortter wylen doed hyder hondert;</l>
<l>Dbloet vlo den diere uytten monde</l>
<l>Ghelyc oft waer uyt eenre wonde.</l>
<l>Die Griecken vielen voer hem ghedichte;</l>
<l n="13870">Eer hy oec scoot syn scichte,</l>
<l>Venynde hy se in sulcke sake</l>
<l>Dat die yseren in die wynt ontstaken.</l>
<l>Waer dat sake dat dese torment</l>
<l>Also haest niet en waer gheent,</l>
<l n="13875">Dat weet ic herde wel te voren,</l>
<l>Die Griecken waeren alle verloren:</l>
<l>By der daet van den sagittaer,</l>
<l><milestone unit="fol" n="98r"/> Veel meer dan sy van anderen waer,</l>
<l>Verloeren sy drie dusent man,</l>
<l n="13880">Daer grote vromicheit lach an.</l>
<l>Ghescoffiert waeren sy daer,</l>
<l>Scryft ons Dares aver waer;</l>
<l><pb n="1,403"/> Al doer die tentten voeren sy nede</l>
<l>Daer men grote scade deede.</l>
<l n="13885">Alle waeren sy bleven doot,</l>
<l>Beid cleyn ende groot,</l>
<l>En had ghedaen een aventuer.</l>
<l>Die Griecken, die scofeltuer</l>
<l>Nochtant, te perde ende te voete</l>
<l n="13890">Hielden sy menich ghemoete,</l>
<l>Mer doch verloeren sy grote heren.</l>
<l>Also als sy stonden ter were</l>
<l>Doerliep sy al die sagittaer;</l>
<l>Daer had menich man vaer</l>
<l n="13895">Om syn ghevenynde pyle:</l>
<l>Hy was doot in cortter wyle</l>
<l>Wie dat hy daermede gherochte;</l>
<l>Halsberch noch gheen scilt en mochte</l>
<l>Teghen dat strael yet ghedoen.</l>
<l n="13900">Recht voer een pauweloen</l>
<l>Was Diomedes gheweken;</l>
<l>Die sagittaer quam verre ghestreken.</l>
<l>Tydeus soen had een wonde</l>
<l>Int aenschyn, by synen monde;</l>
<l n="13905">Hy was erre ende verveert:</l>
<l>Al bloet hielt hy dat goede sweert,</l>
<l>Hy keerden opten centauroen,</l>
<l>Want hy en wist wat anders doen:</l>
<l>Dat vlien doch hem scande groot,</l>
<l n="13910">Ende blyft, hy waent wesen doot.</l>
<l>Wel XXX dusent quamen naer</l>
<l>Die van den diere hadden vaer;</l>
<l>Hy sach op hem ghelopen comen</l>
<l>Dat hem die were had benomen.</l>
<l n="13915">Die sagittaer cosen uyt,</l>
<l>Hy maecte een vreselic gheluyt;</l>
<l>Deerde donrede onder die calcoen;</l>
<l><pb n="1,404"/> Doe schoet hy op den deghen coen</l>
<l>Mit enen strael doer den scilt,</l>
<l n="13920">Die hy op die syde hielt,</l>
<l>Doer den halsberch in der syden;</l>
<l>Mer hy en sterf niet tien tyden,</l>
<l>Mer doch hadt yet bet inghewesen</l>
<l>Hy en waer nummer ghenesen.</l>
<l n="13925">Die hant stac hy echt ten pyle,</l>
<l>Mer Diomedes in cortter wyle</l>
<l>Reet hem een deel bet naer:</l>
<l>Hy gaf hem enen sclach so swaer</l>
<l>Dat hy hem noch myn noch mee</l>
<l n="13930">En scloech dan syn syde ontwe;</l>
<l>Dat daer was mensche viel der neder,</l>
<l>- Nu sullen die Griecken keren weder -</l>
<l>Ende datter vorm had van perde</l>
<l>Liep int heer synre veerde,</l>
<l n="13935">Sodat die Griecken dat verscloeghen.</l>
<l>Des waen ic dat sy synder loeghen.</l>
<l>En had Tydeus soen ghedaen,</l>
<l>Die Griecken waeren al ontdaen.</l>
<l>Als die saggittaer is verscleghen</l>
<l n="13940">Droeghen hem die Griecken daer teghen</l>
<l>Ende daden mit crachten saen</l>
<l>Die van Troyen achterwert gaen.</l>
<l>Sy dreven se weder op dat velt,</l>
<l>Menghen scloeghen sy mit ghewelt.</l>
<l n="13945">                Een coninc was in die stede,</l>
<l>Stout ende vromich mede,</l>
<l>Philicas was hy ghenant.</l>
<l>Ghebaeren was hy in een lant</l>
<l>Dat men hiet Palatyne;</l>
<l n="13950">Hoert die aventuere syne.</l>
<l>Op Achilles woud hy joesteren,</l>
<l><pb n="1,405"/> Daer hy hem niet en moch verweren,</l>
<l>Want Achilles stacken duer:</l>
<l>Dat was hem quade aventuer.</l>
<l n="13955">Hector sacht, het was hem leet;</l>
<l>Op Achilles hy saen reet.</l>
<l>Elckerlyc deed als een heer,</l>
<l>Want sy waeren vromich seer,</l>
<l>Ende daertoe van groter weer.</l>
<l n="13960">Sy braken haer starcke speer</l>
<l>Dat sy ter eerden vielen neder,</l>
<l>Mer sy spronghen saen op weder.</l>
<l>Achilles spranc op mitter veert:</l>
<l>Hy scloech syn hant aent goede peert,</l>
<l n="13965">Galenteye heft hy ghenomen</l>
<l>Ende keerden danen hy was comen.</l>
<l>Nu mach hy wel mit recht singhen,</l>
<l>Mach hyt synen luden brenghen.</l>
<l>                Hector was gram; hy riep te synen</l>
<l n="13970">Dat sy om tors souden pynen:</l>
<l>"Ghy, heren, haelt my dat rossyde</l>
<l>"Of nummermeer en wert ic blyde,</l>
<l>"Ist dat hyt my dus ontryt.</l>
<l>"Nu ist goet dat ghy der om stryt."</l>
<l n="13975">Daer reet wech menich ridder coen,</l>
<l>Die eerde bevede onder die calcoen;</l>
<l>Om te ghewynnen dat goede peert</l>
<l>Bleef doot menich ridder weert.</l>
<l>Langhe tyt stont dat pongys,</l>
<l n="13980">Dat daer niemant wan den prys;</l>
<l>Daer was menich helm doerhouwen</l>
<l>Ende menich scilt tescoert in trouwen,</l>
<l>Ende menich ridder ontdaen.</l>
<l>Mer, als ic hebbe verstaen,</l>
<l n="13985">So hebben des conincs bastaerde</l>
<l>Hector bracht te synen perde,</l>
<l><pb n="1,406"/> Haeren broeder ende haeren heer:</l>
<l>Des hadden sy prys ende eer;</l>
<l>Haer cracht ende haer vromicheit,</l>
<l n="13990">Haer doghet ende haer stoutheit,</l>
<l>Scloech menghen stoutten man der neder</l>
<l>Ende brachten Hector ten orsse weder.</l>
<l>                Achilles hebben sy ontreden;</l>
<l>Doe veel na al die vrese was leden,</l>
<l n="13995">Dat was hem uyttermaten leet;</l>
<l>Mer doch, eer die stryt te gheet,</l>
<l>Heeft hy Athenor ghevaen.</l>
<l>Des waeren die Troyen ontdaen,</l>
<l>Dat hem also comen was.</l>
<l n="14000">Tierst dat wiste Polidamas,</l>
<l>Was hy droeve om dese dinc,</l>
<l>Hy en was daer nyet doe men hem vinc;</l>
<l>Hy woud alleen laten lopen,</l>
<l>Hy hadt hem duer doen becopen</l>
<l n="14005">Synen toern ende synen scade.</l>
<l>Mer by der hogher lude rade</l>
<l>Sceit men den wych; doe sceiden sy,</l>
<l>Want het was den avont by:</l>
<l>Die sonne liet haer schynen.</l>
<l n="14010">Mit arbeide ende mit pynen</l>
<l>Sceit men die niet en waeren mat;</l>
<l>Die heren voeren in die stat</l>
<l>Ende danderen in die pauweloen,</l>
<l>Daer sy roestens hadden te doen.</l>
<l n="14015">                Hector die quam in die stede</l>
<l>In dat vergulden pallas mede,</l>
<l>Daer beiten hy ende Troylus, syn broeder.</l>
<l>Doe quam Ecuba, syn moeder,</l>
<l>Ende ontfinc syn goede sweert;</l>
<l n="14020">Doe custen sy hem: sy had hem weert;</l>
<l><pb n="1,407"/> Troylus die custen Polixina,</l>
<l><milestone unit="fol" n="99r"/> Die scoenste was sy veer ende na;</l>
<l>Helena, die vrouwe van pryse,</l>
<l>Custen aen synen mont Parys.</l>
<l n="14025">Haer wapen deed men uyt mittien:</l>
<l>Daer mocht men menghe smeete sien</l>
<l>Daer men hem die wapen afhief.</l>
<l>Priamus, die se had lief,</l>
<l>Custen se alle die in den sale.</l>
<l n="14030">Der en was geen langhe tale,</l>
<l>Ter tafelen syn sy gheseten,</l>
<l>Rasten ginghen sy na den eten.</l>
<l>                Hoert van den Griecken dat doen:</l>
<l>Des snachs versamende die baroen</l>
<l n="14035">Ende der princhen menicheen,</l>
<l>Als die mane scoen scheen.</l>
<l>Aghamennon bat synen maghen</l>
<l>Dat sy hem niet en ontsaghen,</l>
<l>Ende dat sy vechten ghereet,</l>
<l n="14040">Want hy sekerlicke dat weet</l>
<l>Dat men hem van Messe saen</l>
<l>Mit volc sal in staden staen:</l>
<l>Haer hulp sal wassen dan;</l>
<l>Anders so en is daer niet an</l>
<l n="14045">Dan hem ellic te vechten keert,</l>
<l>Want doe wys niet, wy syn ontteert,</l>
<l>Of alle doot ofte ghevaen,</l>
<l>Ofte mit orloech ontdaen.</l>
<l>"Marct," sprac hy, "aen Gade dat.</l>
<l n="14050">"Wat duvel was hier huden, wat,</l>
<l>"Die scade deed aen onsen luden?</l>
<l>"Het was een beest onghediede!</l>
<l>"Hadt oec langher yet gheduert,</l>
<l>"Het had ons allen seer verstoert;</l>
<l n="14055"><pb n="1,408"/> "Ende had ghewest Dyomedes,</l>
<l>"Wy waeren doot, des syt ghewys.</l>
<l>"Scoen aventuer ende goet gheval</l>
<l>"Daden ons die Gade al;</l>
<l>"Groet eer gescieden hem in den stryde,</l>
<l n="14060">"Hets recht dat wys al syn blyde.</l>
<l>"Syn vader was der bester een,</l>
<l>"Daer tien tyde daer son op sceen</l>
<l>"Ende tien tyde gorden sweert:</l>
<l>"Een hoghe prinche ende een weert</l>
<l n="14065">"Ende die frayste die men doe vant</l>
<l>"Ende die moghenste die was int lant.</l>
<l>"Nu is hier die vroeste die men weet,</l>
<l>"Daer Priamus raet aen steet:</l>
<l>"By synen rade, by synen synne</l>
<l n="14070">"Doen sy alle haer dinc daerinne.</l>
<l>"Dien hebben wy nu hier ghevaen,</l>
<l>"Want, als ic hebbe verstaen,</l>
<l>"So moghen wy wel wesen blyde.</l>
<l>"Al onsen wil van den stryde</l>
<l n="14075">"Mochten wy hebben al mit allen.</l>
<l>"Mer een deel ist ons misvallen:</l>
<l>"Dat is van den coninc Thoas."</l>
<l>Achilles sprac: "Waendy das?</l>
<l>"Soud men hem yet laten gaen,</l>
<l n="14080">"Om Athenor die is ghevaen?</l>
<l>"So mochten wyt lyden al te speel,</l>
<l>"Aen hem verloren wy al te veel.</l>
<l>"Het is een vroet man ende een rycke;</l>
<l>"Van ons en is niemant syns ghelycke."</l>
<l n="14085">Ic waen, sy en gherne gheven soude</l>
<l>Om Athenor, den oude;</l>
<l>Al daer sy saten aen die banc</l>
<l>Wisten sys Achilles danc;</l>
<l>Sy sprakens hem oec eer groot</l>
<l n="14090"><pb n="1,409"/> Dat hy hem syn ghevanghen boot.</l>
<l>Des snachts daden sy sciltwacht</l>
<l>Mit dusent ridders mit groter macht;</l>
<l><milestone unit="fol" n="99v"/> Het docht hem also best ghedaen.</l>
<l>                Also als ic u doe verstaen</l>
<l n="14095">Waeren die van bynnen stille,</l>
<l>Om Athenor doghede se onwille.</l>
<l>Oeck spraken sy van den sagittaer.</l>
<l>Sy claegden dat verlies swaer,</l>
<l>Dat hy so saen verloes dat leven:</l>
<l n="14100">Waer hy hem enen dach noch bleven,</l>
<l>Die Griecken haddent so becocht,</l>
<l>Dat die onvrede waer onsocht;</l>
<l>Eer hy meer waer wedercomen,</l>
<l>Hy had hem allen tlyf ghenomen.</l>
<l n="14105">Daertoe claegde se Eufemys,</l>
<l>Hupor, den groten, ende Fetys,</l>
<l>Pillicas, Minesteus ende Astro;</l>
<l>Om dat verlies waeren sy onvro:</l>
<l>Die iiij scloech Achilles,</l>
<l n="14110">Dander twe Dyomedes.</l>
<l>Nu mach men mercken dese dinghe,</l>
<l>Daer doot bleven VJ coninghe;</l>
<l>Een deel troeste se, een ander dan.</l>
<l>Daer bleef menich ander man;</l>
<l n="14115">Alleen heft hyder versclaghen seven</l>
<l>Ende gheroeft van den leven:</l>
<l>Die VJ waeren coninghe hoghe,</l>
<l>Die sevende was een hertoghe;</l>
<l>Die een was coninc ende hiet Orcomenis</l>
<l n="14120">Ende die ander Pollimenis,</l>
<l>Epistrophus ende Cedius,</l>
<l>Alphinor ende Dorius;</l>
<l>Die hertoech hiet Polixmart,</l>
<l><pb n="1,410"/> Een stout ridder ende onvervaert;</l>
<l n="14125">Weet wel dat in den vyften stryde</l>
<l>Hector dese scloech mit nyde.</l>
<l>Enen coninc scloech Eneas,</l>
<l>Die stout ende moghende was,</l>
<l>Gheheten was hy Amphimacus.</l>
<l n="14130">Die Troyene troesten hem aldus:</l>
<l>Ward hem een doot ghescleghen</l>
<l>Danderen verloeren IIJ daerteghen.</l>
<l>Polidamas die was ontdaen</l>
<l>Omdat syn wader was ghevaen;</l>
<l n="14135">Hy peinst, al is hy onblyde,</l>
<l>Coemt hy morghen in den stryde,</l>
<l>Hy becoept duer die daet:</l>
<l>Hy sclaet den coninc ofte vaet.</l>
<l>                Die dachsteern verbaerden haer</l>
<l n="14140">Ende die dagheraet wert claer;</l>
<l>Een nevel viel op die eerde</l>
<l>Ende bedouwede die bonghaerde;</l>
<l>Mer doch begond die sonne te schynen,</l>
<l>Die den nevel deed verdryven,</l>
<l n="14145">Ende mit hare natuerlicken vier</l>
<l>Die douwe verteerden herde schier.</l>
<l>Dat scoen weder deed strydens lusten,</l>
<l>Daer en was gheen langher rusten;</l>
<l>Sy voeren uyt, die van der stede</l>
<l n="14150">Ende die van den tentten mede.</l>
<l>Die gherne scliepen uyttermaten</l>
<l>Ende dat orloghe seer haten</l>
<l>Conden sys enichsyns onstaven:</l>
<l>Mer noot doet oude quenen draven;</l>
<l n="14155">Sy moetent doen, ist lief of leet.</l>
<l>Also als icket bescreven weet,</l>
<l>Quamen sy opt tfelt ghevaeren;</l>
<l><pb n="1,411"/> Die daer van den meesten pryse waeren,</l>
<l>Joesteerde man teghen man.</l>
<l n="14160">Die grote stryt versamenden dar</l>
<l>Die starc ende vruchtelic wart;</l>
<l>Menich man wert daer vervaert,</l>
<l>Der riep menich hulp van wonden,</l>
<l>Die doot bleef in cortten stonden;</l>
<l n="14165"><milestone unit="fol" n="100r"/> Groet ist bedwanc daert henen vaert.</l>
<l>Daer en is hoeft so wel bewaert</l>
<l>Men en deed die heersen uyt springhen:</l>
<l>Hem somme die heerssen uyt hinghen.</l>
<l>So veel doot ende ghevelt</l>
<l n="14170">Lachter ginder op dat velt,</l>
<l>Dat niemant dat ghetal en weet.</l>
<l>Mer, dat seg ic u ghereet,</l>
<l>Also als in die jeeste lach,</l>
<l>Dares bescryft ons, diet al sach,</l>
<l n="14175">Dat nie so menich ridder en bleef</l>
<l>In den stryde die hy screef,</l>
<l>Mer dat onder die hoghe lude</l>
<l>Gheen grote daet en ghesciede,</l>
<l>Noch oec onder die coninghe.</l>
<l n="14180">Dies en wilde hy sunderlinghe</l>
<l>Niemants daet maken cont.</l>
<l>Die Griecken werden hem ter stont</l>
<l>Ende hebben hem afghescleghen</l>
<l>Die van bynnen menghen deghen.</l>
<l n="14185">                Dien dach al doer dat sy vochten,</l>
<l>Dat sy versceden niet en mochten;</l>
<l>Swaer was die stryt in elcke syde.</l>
<l>Des stryts en was niemant blyde,</l>
<l>Moede syn sy ende onghesont</l>
<l n="14190">Ende veel volcs hebben sy ghewont.</l>
<l>Dien dach brac dat Griexe heer</l>
<l><pb n="1,412"/> Voer den tentten mit groter weer;</l>
<l>Die Troyene quamen mede</l>
<l>Ende keerden in die goede stede.</l>
<l n="14195">Daer en was gheen speel ghemaect</l>
<l>............</l>
<l>Mit avermoede dies sy pleghen</l>
<l>Ende so menghen man verscleghen,</l>
<l>Die se tallen tyden quellen,</l>
<l n="14200">Ende die Troienen willen vellen</l>
<l>Dat sy alle te myn songhen;</l>
<l>Mit bloede waeren sy bespronghen.</l>
<l>Opt velt bleefter also veel</l>
<l>Dat hem ghinc al uytten speel.</l>
<l n="14205">Doe sy quame in die poert,</l>
<l>Groot hantsclach wert daer gehoert</l>
<l>Ende ghelaten menghen traen.</l>
<l>Nu naect die plage herde saen</l>
<l>Die die Gade hebben bekent,</l>
<l n="14210">Ende al nu van yerst beghint.</l>
<l>Die plage coemt hier also groot,</l>
<l>Noyt man en hoerden dies ghenoot;</l>
<l>Ic wil u cortten dese sake.</l>
<l>Die Griecken waeren tonghemake;</l>
<l n="14215">Groot wast verlies ende cranc tghewyn</l>
<l>Ende sy en spotten meer noch myn.</l>
<l>Tghewyn dat sy hadden daer</l>
<l>Hebben sy becoft te swaer;</l>
<l>Ducke hebben sy van den heelden</l>
<l n="14220">Afghereden van den velde.</l>
<l>Die stat is starc, dat en is geen gyle,</l>
<l>Haer macht wast telcker wyle.</l>
<l>Sy hadden oec te vollen van spysen:</l>
<l>Hem en ghebryct in ghenre wysen.</l>
<l n="14225">Daer waeren veel groter heren</l>
<l>Die gherne souden wederkeren:</l>
<l><pb n="1,413"/> Mer dat en mach niet syn ter tyt,</l>
<l>Al te groot is die stryt.</l>
<l>                Calcas, haer raet ende haer doen,</l>
<l n="14230">Maecten hem een groot sermoen.</l>
<l>Daer sy alle doe by bleven;</l>
<l>Dat costen menghen syn leven.</l>
<l>Sonder pays ende sonder vrede,</l>
<l>Als my die boec bekennen deden,</l>
<l n="14235">Gheduerde - dat en is gheen saghe -</l>
<l>Dat orloch meer dan LXXX daghe,</l>
<l>Daer groot wonder in ghesciede.</l>
<l>Dat costen bynnen ende buten lude;</l>
<l><milestone unit="fol" n="100v"/> Daer was menich scadelic dach</l>
<l n="14240">Ende ghegeven menghen sclach,</l>
<l>Menich ridder doot of ghevaen,</l>
<l>Als ons Dares doet verstaen.</l>
<l>Achilles ende Hector quamen</l>
<l>Ducke man teghen man te samen,</l>
<l n="14245">Mer Achilles en mocht geen ghemoet</l>
<l>Houden te perde of te voet;</l>
<l>Deen gaf den anderen menghen sclach.</l>
<l>Al noch en quam niet die dach</l>
<l>Daert Hector moet verliesen al,</l>
<l n="14250">Die onlanghe merren sal.</l>
<l>                Men seghet dat ghepryst was</l>
<l>Int orloghe Polidamas;</l>
<l>Ducke deed hyt hem verstaen</l>
<l>Dat syn vader was ghevaen;</l>
<l n="14255">Mitten sweerde deed hyt hem becopen,</l>
<l>Waer dat hy die Griecken mochte belopen.</l>
<l>Eer leden LXXX daghe,</l>
<l>Telt ons Dares sonder saghe,</l>
<l>Wert daer also menich doot</l>
<l n="14260">Dattet tfelt nerghent en was bloet:</l>
<l><pb n="1,414"/> Menighe beke ende fonteyne</l>
<l>Waeren daer van bloede onreyne;</l>
<l>Die doden ontreynden al die locht,</l>
<l>Des had die menghe grote vrocht,</l>
<l n="14265">Want sulc hadder gheleghen langhe.</l>
<l>Dies was theer in bedwanghe:</l>
<l>Wel bleven sy dusent doot</l>
<l>Omdat daer was die stanc so groot;</l>
<l>Gheswollen waeren sy herde grof.</l>
<l n="14270">Dat volc was na doot daerof;</l>
<l>Ten is man, waen ic in myn ghedochte,</l>
<l>Die den stanc gedoghen mochte.</l>
<l>Men seghet dat der niemant ghenas</l>
<l>Van buten, die ghewont was;</l>
<l n="14275">Die roke doet se quellen al.</l>
<l>Ic waen, men vrede suecken sal,</l>
<l>Ten waer dat sy hadden ghere</l>
<l>Versclaghen syn al tenen heere.</l>
<l>Niet lief en wast allen den luden.</l>
<l n="14280">Aghamennon deed ontbieden</l>
<l>Alle die coninghen ende alle die heren,</l>
<l>Die hem aen syne hulde keren;</l>
<l>Tot hem sprac hy dese woert,</l>
<l>Die ic wille dat ghy hoert:</l>
<l n="14285">                "Edel ridders, edel heren,</l>
<l>"Te anderen rade moeten wy keren;</l>
<l>"Wy en moghe dese stanc so groot</l>
<l>"Niet ghedoghen, wy en blyven doot;</l>
<l>"Wy moeten schier ter doot vallen.</l>
<l n="14290">"Wie is so starc van ons allen,</l>
<l>"Hy en is te crancker nu ter tyt?</l>
<l>"So langhe heft gheduert die stryt,</l>
<l>"Dat deerde nerghent en is bloet;</l>
<l>"Hier en is niet eens bonders groot</l>
<l n="14295">"Plaetsen daer men op stryden mach.</l>
<l><pb n="1,415"/> "Des is leden menighen dach</l>
<l>"Dat wy nerghent en mochten stryden,</l>
<l>"Wy en moeten op die doden ryden.</l>
<l>"Het is best dat men sueke vrede</l>
<l n="14300">"Ende die doden graven mede:</l>
<l>"So sal vergaen die grote stanc</l>
<l>"Die ons sieck maect ende cranc.</l>
<l>"Die hete somer sal aenbreken;</l>
<l>"Nemen wy vrede XIJ weeken</l>
<l n="14305">"Teghen die heren van der stede."</l>
<l>- "Wy lavent," riepen sy alle mede.</l>
<l>Het wert tien tyde herde spade;</l>
<l>Doe worden sy des te rade,</l>
<l>Dat Dyomedes ende Ulixes</l>
<l n="14310"><milestone unit="fol" n="101r"/> Baden souden wesen des.</l>
<l>                Ghewapent waeren sy in die stat;</l>
<l>Een bacheleer quam in die pat</l>
<l>Teghen hem ghevaeren, hiet Doloen:</l>
<l>Van Troyen was hy een baroen,</l>
<l n="14315">Een ridder was hy wel gheraect.</l>
<l>Tierst dat hy den Griecken naect</l>
<l>Ende hy se oec vernam hem by,</l>
<l>Riep hy: "Segt my, wie sydy!</l>
<l>"Ghy syt ghewapent; het is nacht;</l>
<l n="14320">"Wie hebdy u nu bedacht?</l>
<l>"Ghy dunct my van dollen ghelate.</l>
<l>"Wat doet ghy nu opter strate?</l>
<l>"Of men u hier woud sclaen,</l>
<l>"Wie soud u in staden staen?</l>
<l n="14325">"Het mocht u wel comen uyten speel,</l>
<l>"Des en ghebryct u niet veel.</l>
<l>"Ic doe u weten dat ghy u scaemt;</l>
<l>"Keert weder dane ghy quaemt.</l>
<l>"U halsberch en is niet so vast,</l>
<l n="14330"><pb n="1,416"/> "Ic en doe en u scoren als een bast,</l>
<l>"Sodat ghys hebt u onghevoech!"</l>
<l>Diomedes, die stoutte, loech</l>
<l>Ende sprac: "Ghy syt een stout man,</l>
<l>"Ridder, dat ghy ons spreckt dus an,</l>
<l n="14335">"Ist thertte sulc als syn die wort!"</l>
<l>Sy voeren henen een luttel voert.</l>
<l>"Dies en dorfdy u niet ontsien,</l>
<l>"Al hadden wy noch mit ons hem drien.</l>
<l>"Tensy dat ghy yerst wilt bestaen,</l>
<l n="14340">"Des syt sonder losen waen.</l>
<l>"Van ons en syt niet vervaert;</l>
<l>"Die Griecken senden ons herwaert,</l>
<l>"Wy vaeren ten coninc Pryan.</l>
<l>"Doet wel ende vaert mit ons dan.</l>
<l n="14345">"Wy vaeren om vrede ende om pays,</l>
<l>"Leit ons doch in dat pallays.</l>
<l>"Twe maenden ofte IIJ suecken wy vrede,</l>
<l>"Onse doden te graven mede."</l>
<l>- Dolon sprac: "By Gade, dat sy!</l>
<l n="14350">"Den vrede so begheren wy,</l>
<l>"Want ons maect herde cranc</l>
<l>"Van den doden die stanc.</l>
<l>"Mer dat ghy wapen hebt an,</l>
<l>"Ic leide u ten coninc dan;</l>
<l n="14355">"Mer, ic waen dat hy u sal doen verdriet,</l>
<l>"Ist dat hy u ghewapent siet.</l>
<l>"Mer daerom en laet ickes niet;</l>
<l>"Ghescie datter van ghesciet,</l>
<l>"Ic wil mit u daer vaeren.</l>
<l n="14360">"U wordes wel te doen, twaeren,</l>
<l>"Want ons u lude hebben leet.</l>
<l>"Nu laet ons vaeren ghereet;</l>
<l>"Ghy en dorft u niet ontsien</l>
<l>"Dat u yet sal misschien."</l>
<l n="14365"><pb n="1,417"/> Ulixes seits hem ghenade</l>
<l>Ende seid: "Ghevalles ons noch scade,</l>
<l>"Wy sullens u dancken, sonder waen,</l>
<l>"Dat ghy ons nu hebt ghedaen.</l>
<l>"Ons is van u ghesciet, twaeren,</l>
<l n="14370">"Dat wy sonder vaer vaeren."</l>
<l>                Dus sprekende syn sy wel ghereden;</l>
<l>Men vraghede hem in menghen steden,</l>
<l>Mer Dolon antworde voer die heren,</l>
<l>Waer sy hem soude keren;</l>
<l n="14375">Doch dat sy quamen totter sale,</l>
<l>Daer so vonden sy tien male</l>
<l>Sitten aver tafelen Pryan</l>
<l>Ende mit hem veel hogher man.</l>
<l>Hector was daer ende Deiphebus,</l>
<l n="14380"><milestone unit="fol" n="101v"/> Parys ende die scoen Troylus,</l>
<l>Ende wel dusent ridders, die der saten</l>
<l>Ter hogher tafelen ende aten.</l>
<l>Sy tien en waeren niet tien stonden,</l>
<l>Sy en hadden litteyken van wonden;</l>
<l n="14385">Aen hem wast goet te sien</l>
<l>Wie dat stryts plach te plien:</l>
<l>Sy hebben bulen ofte wonden,</l>
<l>Of enich apenbaer oerconden,</l>
<l>Daer mens by mocht werden wys.</l>
<l n="14390">Wieroec, balsame ofte anys</l>
<l>En rueket so wel niet als die sael.</l>
<l>Het was stille altemael;</l>
<l>Men diender duer, ryckelic ende wel,</l>
<l>In goude, in silver ende niet el.</l>
<l n="14395">Sy twe syn comen in die sele:</l>
<l>Ulixes, hy was haefscher vele</l>
<l>Dan yemant was die men kende;</l>
<l>Syn baetscap seid hy ten einde</l>
<l>Als hem Aghamennon hiet.</l>
<l n="14400"><pb n="1,418"/> Pryan sprac: "En vernoyt u niet.</l>
<l>"Ic sals spreken aen myn man</l>
<l>"Ende u antwoerde gheven dan".</l>
<l>                Pryan, die coninc, is opghestaen;</l>
<l>In een camer riep hy saen</l>
<l n="14405">Syn coninghen ende syn hertoghen,</l>
<l>Die hem tbest raden moghen.</l>
<l>Die baetscap hy hem weten doet:</l>
<l>Het docht hem allen wesen goet.</l>
<l>"Ghy heren," sprac hy, "nu verstaet</l>
<l n="14410">"Wat ghy my te doen raet.</l>
<l>"Vrede sueken sy IIJ maende</l>
<l>"Omdat sy die doden waende</l>
<l>"Begraven, die daer ligghen opt tfelt,</l>
<l>"Die daer ligghen onghetelt.</l>
<l n="14415">"Wy hebben nu te deser stont</l>
<l>"Ons volc seer ghewont.</l>
<l>"Die raste, waen ic, weer ons goet;</l>
<l>"Elc seg wat men der best mede doet."</l>
<l>Alle laven syt ghereet,</l>
<l n="14420">Sonder Hector: dien wast leet.</l>
<l>"Heer," sprac hy, "ic lavet mede,</l>
<l>"Mer te lanc dunct my die vrede.</l>
<l>"Behendich syn onse viande,</l>
<l>"Die daghelix staen om ons scande,</l>
<l n="14425">"Die hier ligghen om die stede;</l>
<l>"Onsen wyn ende vleis mede</l>
<l>"Willen sy ons doen verteren;</l>
<l>"Raste mach ons lichte deren.</l>
<l>"Die haven hebben sy ons ghenomen</l>
<l n="14430">"Ende van alders al die vrome.</l>
<l>"Wat sal ons teser tyt al dat rusten?</l>
<l>"Wat mach ons bescloten lusten?</l>
<l>"Wy moeten vechten; wat let den siecken?</l>
<l>"Dat weten wy wel dat die van Griecken</l>
<l n="14435"><pb n="1,419"/> "El niet en jaghen dan ons verlies.</l>
<l>"Sy en hadden in langhe stonden dies,</l>
<l>"Want dit orloch heft gheduert langhe</l>
<l>"Ende sy syn in bedwanghe.</l>
<l>"Sy vaeren ducke om broot,</l>
<l n="14440">"Hier ende daer om den noot:</l>
<l>"Dies willen sy langhe vrede maecken.</l>
<l>"In XV daghen, merct die saken,</l>
<l>"Hadden sy tyts ghenoech, dats waer,</l>
<l>"Al dat velt te maken claer.</l>
<l n="14445">"Dese dinc heb ic gheseit</l>
<l>"Om haer behendicheit,</l>
<l>"Die gheen ertsche mensche en weet;</l>
<l>"Daerom is my die vrede leet.</l>
<l><milestone unit="fol" n="102r"/> "Nochtant en wil ickt ontraden niet;</l>
<l n="14450">"Dat u goet dunct, wes ghesciet,</l>
<l>"Dat ghy raet, dat raed ic mede.</l>
<l>"Dat weer avermodichede,</l>
<l>"Soud ic dat benemen alleen</l>
<l>"Dat ghy wout alle ghemeen."</l>
<l n="14455">                Als dit Hector had gheseecht</l>
<l>Sprac der menich, als men pleecht;</l>
<l>Eer men daer den vrede gaf,</l>
<l>Menighe tael ghinc daer af.</l>
<l>Alle dieghene van der stede</l>
<l n="14460">Begheerden den langhen vrede,</l>
<l>Want sy waeren moede ende van waken</l>
<l>Ende tonghemaec van veel saken;</l>
<l>By dien wast hem allen lief.</l>
<l>Pryamus gaf synen brief,</l>
<l n="14465">Also daden die anderen mede,</l>
<l>Dat sy hebben souden vrede.</l>
<l>Sy voeren ten tentten weder;</l>
<l>Een deel was verlicht dat weeder,</l>
<l>Want die maen was op tien tyden;</l>
<l n="14470"><pb n="1,420"/> Mit blytscap sy henen ryden.</l>
<l>                Dolon bracht se uytter stat,</l>
<l>Des was hem beiden veel te bat.</l>
<l>Als sy die vrese waeren leden,</l>
<l>Wysde hy hem te welcker stede</l>
<l n="14475">Ende welc hem best ghereden waer.</l>
<l>"Ghy heren," sprac hy apenbaer,</l>
<l>"Ghy sult ryden al desen pat,</l>
<l>"Dats goet wech, ic seg u dat."</l>
<l>Beiden hebben sy oerlof ghenomen;</l>
<l n="14480">Totten heren syn sy comen</l>
<l>Ende brachten baetscap van den vrede,</l>
<l>Die sy brachten ghinder mede.</l>
<l>Alle songhen sy van joyen;</l>
<l>So daden sy oec bynnen Troyen:</l>
<l n="14485">Daer en was niemant hy en was blyde.</l>
<l>                Als het quam te morghentyde,</l>
<l>Was totten doden groot gheloep.</l>
<l>Van dusent maecten men enen hoep;</l>
<l>Sy leyden daer menghen groten tas,</l>
<l n="14490">So waer dats te doen was;</l>
<l>Mit vuer ontstaken sy se dan.</l>
<l>Ten const ghetellen gheen man</l>
<l>Hoe groet by nacht ende by daghe</l>
<l>Dat vuer was, dat en is gheen saghe.</l>
<l n="14495">                Die Troyene ontstaken die haer.</l>
<l>Tfelt dat brande haer ende daer,</l>
<l>Die brant deed craken die been.</l>
<l>So stoutte lude en waeren gheen</l>
<l>Die by den brande mochte ghestaen,</l>
<l n="14500">So quade locht quam der af saen.</l>
<l>Xv daghe, als Dares telt,</l>
<l>Wast eert ghesclicht was dat velt.</l>
<l>Grote pyne aen beiden syden</l>
<l><pb n="1,421"/> Leden sy ten selven tyden.</l>
<l n="14505">Coninghen, hertoghen ende graven -</l>
<l>Groeven sy mit groter haven,</l>
<l>Onder sarcken groen ende roet</l>
<l>Ende blaeu marbersteen ende groet.</l>
<l>Daer maecten aver haer maghe</l>
<l n="14510">Groot gheween ende claghe.</l>
<l>                Als dit algader was ghedaen</l>
<l>Ende die roke was vergaen,</l>
<l>Die wynt wert suete, die sonne scynt.</l>
<l>Diegheen die seer hadden ghepynt</l>
<l n="14515">Sy waeren gherne in die ruste:</l>
<l>Elcken man mochts seer lusten.</l>
<l>Die Griecken waeren dies worden blyde,</l>
<l>Ende die Troyene op dander syde</l>
<l>Veesten nacht ende dach</l>
<l n="14520"><milestone unit="fol" n="102v"/> Waer hem yet scaden mach.</l>
<l>Sy maecte toernen ende grachte,</l>
<l>Beid by daghe ende by nachte,</l>
<l>So sy mochten alrebest</l>
<l>Int heer, ende sy waeren ghevest.</l>
<l n="14525">Eens daghes quamen te ghedinghe</l>
<l>Alle die heren sunderlinghe;</l>
<l>Priamus was daer ende syn kinder</l>
<l>Ende menich ander prinche ghinder.</l>
<l>Die mynste was coninc ofte hertoch</l>
<l n="14530">Of ander man also hoech:</l>
<l>Menelaus ende Aghamennon</l>
<l>Was daer ende oec Thelamon,</l>
<l>Ende haer princhen altemael,</l>
<l>Hertoghen, coninghen ende amerael,</l>
<l n="14535">Quamen daer op dien dach;</l>
<l>Der armer en was daer gheen ghewach.</l>
<l>Groot ende wyt waeren daer die ringhe;</l>
<l><pb n="1,422"/> Daer was menigherhande ghedinghe,</l>
<l>Mer daerof dat sy daer spraken</l>
<l n="14540">En mochten sy gheen einde maken,</l>
<l>Dan Athenor ende Thoas</l>
<l>Elc om den anderen ghegeven was.</l>
<l>Des dreef men in die stat van Troyen</l>
<l>Menighe feest mit groter joyen.</l>
<l n="14545">So daden danderen om Thoas.</l>
<l>                Die waersagher, her Calcas,</l>
<l>Had een dochter die scoen was</l>
<l>Ende wel gheraect, als ic las.</l>
<l>Men spryct veel van haren naem:</l>
<l n="14550">Bryseida hiet die bequaem.</l>
<l>Calcas bat Aghamennon</l>
<l>Ende den coninc Thelamon,</l>
<l>Dat sy Priamus daden toghen</l>
<l>Dat hy niet en woud ghedoghen</l>
<l n="14555">Van haer dat sy daer blyven soud,</l>
<l>Want daventuer niet en woud:</l>
<l>Die der stede was hat,</l>
<l>Syn dochter eyste hy omdat</l>
<l>Hy en wilde niet dat men se verteer,</l>
<l n="14560">Mer dat sy come int Griexe heer.</l>
<l>Dit daden die Griecken bekennen</l>
<l>Mitten bade die van bynnen.</l>
<l>                Die Troyene seiden dat Calcas</l>
<l>Argar dan een Jode was;</l>
<l n="14565">Van groter eren ende van goede</l>
<l>Is hy comen ter armoede.</l>
<l>Hier was hy ryc ende weert,</l>
<l>Nu leit hy ons in deser vaert.</l>
<l>Pryan swoer al daer opt tfelt,</l>
<l n="14570">Quaem hy noch in syn ghewelt,</l>
<l>Hy souden jamerlicke begaden,</l>
<l><pb n="1,423"/> Hanghen, scleipen ofte braden.</l>
<l>En weer so haefs oec niet die maghet,</l>
<l>Die hy eyst ende om vraghet,</l>
<l n="14575">Sy waer om synen wil ontlyft:</l>
<l>"Ic en wil oec niet dat sy hier blyft.</l>
<l>"Men geeft haer goeden oerlof</l>
<l>"Te rumen stat ende hof.</l>
<l>"Als ic gheen dinc en acht so quaet</l>
<l n="14580">"Als dat die verrader bestaet,</l>
<l>"Ic en wil niet dat in die poert</l>
<l>"Blyve yet dat hem toehoert;</l>
<l>"Behouden lyf ende ere,</l>
<l>"Sal ic se doen ten vader keren."</l>
<l n="14585">- Mer dat en mach noch niet syn ter tyt,</l>
<l>Want al te groet is noch die stryt.</l>
<l><pb n="2,5"/> <hi rend="bold">S</hi>EGHERS werc gaet hy nu an,</l>
<l>Mer dat prologhie dat hy began</l>
<l>En heeft dat walsche boec niet inne.</l>
<l n="14590">Dat seit hy in syn beghynne.</l>
<l><milestone unit="fol" n="103r"/>                 Dies is leden menghen dach</l>
<l>Dat grote heer voer Troyen lach:</l>
<l>- Een deel van dien dat der gesciede</l>
<l>Hebben ghehoert veel lude,</l>
<l n="14595">Mer diet romans maecten ende screef,</l>
<l>Hy vergat, ic en weet waert bleef,</l>
<l>Een deel der bester aventueren. -</l>
<l>                Van diepen grachten, van hoghen mueren,</l>
<l>Was Troyen herde wel bewaert voer stoet,</l>
<l n="14600">Die scoen waeren ende goet.</l>
<l>Daer was die bloeme van ridderscepen</l>
<l>Aver lant comen ende mit scepen,</l>
<l>Van verre ende van vremde lande,</l>
<l>So veel ende so mengherande,</l>
<l n="14605">Die die princhen hoerden by namen</l>
<l>Noemen, die te hulpe quamen,</l>
<l>Sonder die sy mit hem brachten,</l>
<l>Hy sout aver loghen achten.</l>
<l>Selve die coninc Pryan</l>
<l n="14610">Had kinder, maghe ende man</l>
<l>Veel, die goede ridders waeren</l>
<l>Ende die hem niet en conden spaeren,</l>
<l>Daer goeder lude was te doen:</l>
<l>Dat maecte hem thertte coen,</l>
<l n="14615"><pb n="2,6"/> Dat hy veel te myn ontsach</l>
<l>Dat heer dat voer Troyen lach;</l>
<l>Doch waeren die Griecken so crachtich,</l>
<l>..........</l>
<l>Dat men se wael mocht ontraden;</l>
<l n="14620">Sy daden se ducwil mit scaden</l>
<l>Weder inne als sy uytquamen,</l>
<l>Daer sy oec ten indoen namen</l>
<l>Groten scade, die hem was swaer.</l>
<l>                Luttel myn dan X jaer</l>
<l n="14625">Gheduerden dat, eert einde nam.</l>
<l>Helena, daers veel om quam,</l>
<l>Was so uyttermaten scoen,</l>
<l>Scoenre vrouwe en droech nie croen;</l>
<l>My en wondert niet en twint,</l>
<l n="14630">Als was die scone vrouwe ghemynt</l>
<l>Van anderen mannen dan van den haren,</l>
<l>Daer so veel ridderen waeren</l>
<l>Die alle mynden herttelicke,</l>
<l>Menich scoen ridder ende rycke</l>
<l n="14635">Dies haer nie en deed ghewach.</l>
<l>Dares seid dat men gherne sach</l>
<l>Die averscone Polixina,</l>
<l>Die mit hare scoenheit, hoe soet ga,</l>
<l>Maecten menghen ridder goet;</l>
<l n="14640">Dares seit, sy was also vroet</l>
<l>Ende also scoen als vrouwe Heleen;</l>
<l>Die, ende anderen menich ende een</l>
<l>Vrouwen ende joffrouwen, scoen ende weert,</l>
<l>Daden menich hart sweert</l>
<l n="14645">Ontwe sclaen, ende menich speer</l>
<l>Tusschen den lytsen ende den heer</l>
<l>Ontwe steken totter hant,</l>
<l>Ende maecten menghen achemant,</l>
<l>Ende daden doen menghe ghemoet</l>
<l n="14650"><pb n="2,7"/> Dat vreselic was ende groot,</l>
<l>Ende menghen in aventueren ryden</l>
<l>Ducwil te dien tyde.</l>
<l>                Van dien vrouwen, der Dares eer</l>
<l>Af seid, seg ic u meer.</l>
<l n="14655">Hy seghet, Polixina was seer scoen;</l>
<l>Haer vader was heer ende droech croen</l>
<l>Te Troyen, ende Hector was haer broeder,</l>
<l>- Haers vaders kint ende hare moeder, -</l>
<l>Ermogras ende Deiphebus,</l>
<l n="14660">Parys ende Troylus,</l>
<l>Ende anderen die ghy hebt hoeren noemen.</l>
<l>Nu wilt Dares wedercomen</l>
<l><milestone unit="fol" n="103v"/> Ter mynnen daer ic yerst sprac af.</l>
<l>                Helena was scoen ende gaf</l>
<l n="14665">Menghen ridder haer mynlichede,</l>
<l>Die ducke wel doer haer dede.</l>
<l>Sy gaf menghen den willecoem:</l>
<l>Om haer was grote vroem.</l>
<l>Dede syt, sy en mynder engheen</l>
<l n="14670">Dan haren man. Ic noemer u een</l>
<l>Die se so uyttermaten mynden,</l>
<l>Dat men int hertte wel bekinde</l>
<l>By daden ende hy daerom dede,</l>
<l>Ende, in die stat, by der haefshede</l>
<l n="14675">Die hy alder werlt toghede:</l>
<l>Dat was Polidamas, die ghedoghede</l>
<l>Menich leet doer haer mynne.</l>
<l>Hy had se oec bracht in sulcken synne,</l>
<l>Dat haer goet te horen was</l>
<l n="14680">Als men seid: "Polidamas</l>
<l>"Heeft huden wel ghedaen".</l>
<l>Sy deed hem menghen daet bestaen</l>
<l>Van ridderscappe, die bleven ware,</l>
<l><pb n="2,8"/> En ghedaen tghepeins van hare.</l>
<l n="14685">                Mennoen mynden, hy wachter na,</l>
<l>Die averscone Polixina;</l>
<l>Mer hy had groten rouwe:</l>
<l>Hy had een scoen joffrouwe</l>
<l>Ghesekert, doe hy voer van lande,</l>
<l n="14690">Ende, omdat hy haer te pande</l>
<l>Had ghelaten syn manwaerheit,</l>
<l>- Het doet mynnen, die hem deit</l>
<l>Elre peinsen dan om haer, -</l>
<l>Was hy in sorghen ende in vaer,</l>
<l n="14695">Hoe hy, mit reden ende sonder plecht,</l>
<l>Die mynne bracht ende recht.</l>
<l>                Monfloers mynden Hectors wyf,</l>
<l>Sodat hij ducwil syn lyf</l>
<l>Doer haeren wil aventuerde,</l>
<l n="14700">Al die wyle dat torloghen duerde.</l>
<l>                Een coninc, Pandrus van Cicileen,</l>
<l>Die aver menghe mylen</l>
<l>Te Troyen grote hulpe bracht,</l>
<l>Hy had ghesekert al syn ghedacht</l>
<l n="14705">Aen een joffrouwe scoen ende goet,</l>
<l>Die vaste stont in synen moet:</l>
<l>Sy was dochter eens hoghen mans,</l>
<l>Die maech was conincs Pryans.</l>
<l>Al woud ic se alle by namen noemen,</l>
<l n="14710">Ic en cons niet avercomen,</l>
<l>Die grote daet van ridderscepe,</l>
<l>Die mit mynnen waeren begrepen,</l>
<l>Dier was so veel in die stat.</l>
<l>                Int derde jaer dat men se besat,</l>
<l n="14715">Wast XL daghe tenen stonde</l>
<l>Vrede; dat was in Meye, doe spronghen</l>
<l>Bloemen scoen uyt groene dal,</l>
<l><pb n="2,9"/> Ende men die voghele averal</l>
<l>Hoerden singhen blydelicke,</l>
<l n="14720">Ende die woude waeren loefsrycke,</l>
<l>Ende alle natuerlike vrocht</l>
<l>Temperden onder die goede locht.</l>
<l>                Die van buten waeren vro</l>
<l>Des vreden, ende die van bynnen also.</l>
<l n="14725">Hy en was daer van so groten goede,</l>
<l>Buten noch bynnen, hy en had hoede</l>
<l>Van synen lyve ende sorghe groot.</l>
<l>So veel ridders bleven daer doot</l>
<l>In die selve maent te voren,</l>
<l n="14730">Dat sy elcs daghes verloren,</l>
<l>Dat beyden syden was te swaer.</l>
<l>Sy waeren int thertte sonder vaer</l>
<l><milestone unit="fol" n="104r"/> Bynnen dien vrede in die stat.</l>
<l>Synt dat heer voer Troyen sat,</l>
<l n="14735">En waeren sy van vrede so blyde</l>
<l>Als van dien in elcke syde;</l>
<l>Die ridderen namen haer ghemac:</l>
<l>Elc sach om dat hem ghebrac.</l>
<l>Sy daden blanc haer yser scuren,</l>
<l n="14740">Sy leden witte coffertueren,</l>
<l>Van hare wapen, elc die wilde,</l>
<l>Ende daden maken nuwe scilde;</l>
<l>Haer orssen daden sy maerscalken.</l>
<l>Die ridderen die ghewont waeren,</l>
<l n="14745">Sy waeren wel achterwaert</l>
<l>Ende teghen hem en was ghespaert</l>
<l>Niet dat hem gehelpen conde,</l>
<l>Om te hebben haer ghesonde;</l>
<l>Dieghene die storven, men dede</l>
<l n="14750">Mit hem dat recht was ende sede.</l>
<l>Alt tselve daden sy int heere:</l>
<l>Hem quam goets ghenoech van over meere</l>
<l><pb n="2,10"/> Van alles des hem behoefde.</l>
<l>Ic en waen niet dat ymant droefde,</l>
<l n="14755">Die daer had so hoghen moet,</l>
<l>Dat die vrede so langhe stoet.</l>
<l>                Bynnen dien vrede ontboot Prian,</l>
<l>Op dien dach, syn hoghe man.</l>
<l>Ende allet daer syn raet aen stoet;</l>
<l n="14760">Doe quam der menich ridder goet,</l>
<l>Coninghen, greven ende hertoghen,</l>
<l>Die ic u qualicke soude moghen</l>
<l>Noemen alle by hare namen.</l>
<l>Doe die princhen te have quamen,</l>
<l n="14765">Waeren sy ontfaen wel eerlicke.</l>
<l>Priamus, die coninc rycke,</l>
<l>Hy ghinc te hant in een pryeel</l>
<l>Ende mit hem hogher lude een deel,</l>
<l>Daer hy hem meeste ghetrouwede toe;</l>
<l n="14770">Dit was smorghens herde vroe,</l>
<l>Een luttelkyn na priemtyt:</l>
<l>"Ic bid u, heren, die hier syt,"</l>
<l>Sprac Priamus, "dat ghy my gheft</l>
<l>"Sulcken raet die orber inheft.</l>
<l n="14775">"Ic heb groet toeverlaet</l>
<l>"Up uwen wysen bedachten raet,</l>
<l>"Na dien dat ghy weet dat mit my staet,</l>
<l>"Ende noch meer op uwe grote daet.</l>
<l>"Ons hevet menich hoghe baroen,</l>
<l n="14780">"Dien ic hier veel heb sien doen,</l>
<l>"Dat is u condt, alom beseten,</l>
<l>"Daer hem die raet al heft vermeten</l>
<l>"Ons te wynnen sonder keren;</l>
<l>"Doch hebben wy ons mit groter eeren,</l>
<l n="14785">"Ende altoes sullen doen, verweert.</l>
<l>"Menich wacht ende begheert</l>
<l>"Na dat hem niet en mach gheschien.</l>
<l><pb n="2,11"/> "Nummer en moeten sy oec sien</l>
<l>"Dat sy seer van ons begheren,</l>
<l n="14790">"So en sullen sy oec moghen wyt verweren.</l>
<l>"Welc is u raet? Dat visiert:</l>
<l>"Overmorghen so faelgiert</l>
<l>"Die vrede daer wy bynnen syn,</l>
<l>"Als enwech gaet die sonneschyn.</l>
<l n="14795">                "Des daghes dat men den vrede gaf,</l>
<l>"Scloeghen sy ons veel ridders af,</l>
<l>"Ende sy verloren een deel der haere;</l>
<l>"Mer onse scade was apenbare</l>
<l>"Dan die haer ende onse laster,</l>
<l n="14800">"Want wy waeren mit crachten achter</l>
<l>"Tot in onsen lytsen ghedaen;</l>
<l>"By dien weet ic, al sonder waen,</l>
<l><milestone unit="fol" n="104v"/> "Dat sy seer syn verbout;</l>
<l>"Daer en is niemant, hy en hout</l>
<l n="14805">"Ons allegader aver mat,</l>
<l>"Ende wanen dat uytter stat</l>
<l>"En comen uyt in eenre maent,</l>
<l>"Ten sy vrede. Wie so dat waent,</l>
<l>"Hy is bedraghen! Mach ic u, heren,</l>
<l n="14810">"Sulc hebben, ende in dien bekeren,</l>
<l>"Dat ghy aen die dagheraet</l>
<l>"Des smorghens als die vrede uytgaet,</l>
<l>"Wapent u ende ghereet,</l>
<l>"Ende elc denghenen dien hy leet</l>
<l n="14815">"Uytvoere dan also ridderlicke,</l>
<l>"Ende daertoe also deghentlicke,</l>
<l>"Des smorghens, als die dach opgaet,</l>
<l>"By Hectors raet, die hier staet,</l>
<l>"Nadien dat ment siet ghescepen,</l>
<l n="14820">"Dat wy niet en werden begrepen,</l>
<l>"Dat men deraf spryct ommermeer?</l>
<l>"Wie nu doet als een heer</l>
<l><pb n="2,12"/> "Ende wil myn vyande verbouden,</l>
<l>"Ic sal hem in mynen lande houden."</l>
<l n="14825">                Daer en was niemant die der staet,</l>
<l>Seidden sy allen: "Want u raet</l>
<l>"Dunct ons allegader goet,</l>
<l>"Ende wij willen dat ment doet".</l>
<l>                Doe seid Hector: "Got loen u, heren!</l>
<l n="14830">"Nie en hoerd ic u ontkeren</l>
<l>"Saken die wy vorderen wilden.</l>
<l>"Ghy weet oec wel dat wy ons hilden</l>
<l>"Oyt aen den raet die ghy ons riet.</l>
<l>"Hets recht dat ghy u hebt ghemiet</l>
<l n="14835">"Te doen dat ons was bequaem.</l>
<l>"Nu ga wy eten, in Gaets naem,</l>
<l>"Ende houden ons aen desen raet;</l>
<l>"Ondanc heb hy die van henen gaet</l>
<l>"Of ryde, wy en hebben yerst gheten."</l>
<l n="14840">Sy oerlofde alle ende men ghinc eten.</l>
<l>                XXXIJ coninghen ende achte,</l>
<l>Edel ende van hoghe ghesclachte,</l>
<l>Ende daertoe menich hoghe man,</l>
<l>Had myn heer die coninck Pryan</l>
<l n="14845">Des daghes ten eten mit hem.</l>
<l>Ic seg u al dat ic seker ben,</l>
<l>Want my oercont alle die woerde</l>
<l>Dares, diet al sach ende hoerde:</l>
<l>Veel dies te Troyen ghescieden,</l>
<l n="14850">Die doer nyt noch doer miede</l>
<l>En liet hy ende screft al waer</l>
<l>Nadien dattet ghescieden daer,</l>
<l>Dat seit Dares, ende ic neme</l>
<l>Die woert ende seg se voert van heme.</l>
<l n="14855">                Hier int hof, doe die baroene</l>
<l>Tetene saten, Hector, die coene,</l>
<l>Ende syn weerde broederen dienden,</l>
<l><pb n="2,13"/> Die seer die herberghe sienden,</l>
<l>Ende elc van sunderlinghe ambacht.</l>
<l n="14860">Beter noch van hogher ghesclacht</l>
<l>En dienden nie in herberch eer,</l>
<l>Noch synt, noch nu, noch nummermeer.</l>
<l>Van dien menghen gherichten</l>
<l>Mocht ic u veel af berichten</l>
<l n="14865">Die men daer wel te puntten gaf.</l>
<l>Wat helpt ghesproken so veel deraf?</l>
<l>Der was ghedient wel uyttermaten</l>
<l>Alle dieghene die daer saten,</l>
<l>Van alle dien dat wics opt derde,</l>
<l n="14870">Elcken man nu synre werde,</l>
<l>Daer en was ghen vergheten.</l>
<l>Doe men ghedwoghen had na eten,</l>
<l><milestone unit="fol" n="105r"/> Toenden daer die ministreele,</l>
<l>Die daer waeren uyttermaten vele,</l>
<l n="14875">Voer die heren haer speel;</l>
<l>Elc was syns meister wel</l>
<l>Ende van toenen harde milde.</l>
<l>Daer sach ende hoerden elc die wilde</l>
<l>Aventuer cort ende langhe,</l>
<l n="14880">Nuwe luden mit sueten sanghe,</l>
<l>Vedelen, herpen ende ander spel.</l>
<l>Wat helpt dat ick er noemden veel.</l>
<l>                Die coninghinne Ecuba</l>
<l>Ende haer dochter Polixina,</l>
<l n="14885">Ende Hectors wyf Andromata</l>
<l>Ende een haer nichte Eliona,</l>
<l>Helena ende ander scoen vrouwen,</l>
<l>Die men daer veel mochte scouwen,</l>
<l>Hadden in den sael gheten,</l>
<l n="14890">- Daer deede sulcke rouwe vergheten</l>
<l>Dier ic u noemen sal een deel, -</l>
<l>Ghingen hem meyen in een pryeel,</l>
<l><pb n="2,14"/> Dat uyttermaten scoen was:</l>
<l>Niet te lanc en was dat gras,</l>
<l n="14895">Mer te maten daerin stonden</l>
<l>Scoen bloemen, daer sy op vonden</l>
<l>Een fonteyn claer ende goet,</l>
<l>Derop een ryckelic boem stoet,</l>
<l>So groot ghewassen, dat die scade</l>
<l n="14900">Gaf mit menghen sconen blade</l>
<l>Der fonteynen ende den pryeel</l>
<l>Byna totten meesten deel;</l>
<l>Baven in den top toe saten</l>
<l>Voghelen, die uyttermaten</l>
<l n="14905">Songhen alretieren sanc.</l>
<l>Polidamas die mynne dwanc</l>
<l>Van Helenen; hem gheviel stade</l>
<l>Dat hy sat onder die scade</l>
<l>Van enen eghelentier by haer</l>
<l n="14910">Uyttermaten scoen; hy was in vaer</l>
<l>Hoe hy haer dade best verstaen</l>
<l>Dat hy mit mynne was bevaen,</l>
<l>Ende sy weer die hy mynde</l>
<l>Voer allen vrouwen die hy kinde.</l>
<l n="14915">Alt selve gheviel Mennoen</l>
<l>Ende Monfloers, enen ridder coen,</l>
<l>Ellic by der gheenre die hy mit trouwen</l>
<l>Mynden voer allen vrouwen.</l>
<l>Dese heft tgheval so ghesterc,</l>
<l n="14920">Dat sy moghen onghemerct</l>
<l>Wesen van allen die hem waeren by,</l>
<l>Elc syn lief spreken, wilt hy,</l>
<l>Te synen wille mit goeden staden:</l>
<l>Hem en derf niet ontraden.</l>
<l n="14925">                Polidamas sat ende Helene</l>
<l>By hem. Syn vaer en was niet clene</l>
<l>Te proeven so hoghe sake.</l>
<l><pb n="2,15"/> Die mynne riet hem dat hy sprake,</l>
<l>Syn hert riet hem dat hy duchte.</l>
<l n="14930">Mittien bevede hy ende suchte,</l>
<l>Ende scloech syn hoeft in deerde neder,</l>
<l>Ende als hy was vercomen weder</l>
<l>Sach hy vervaerlicke op haer,</l>
<l>Sodat sy wel wert ghewaer</l>
<l n="14935">In allet dat sy in hem bekinde</l>
<l>Dat hy sonder twyvel mynde,</l>
<l>Mer sy en wiste niet wel wien.</l>
<l>Hy verbouden hem mittien</l>
<l>Ende sprac hy ten halven woerde,</l>
<l n="14940">Sodat syt cume hoerde:</l>
<l>"Ghenaed, vrouwe!" Ende hy wert bleec,</l>
<l>Die tael hem mittien besweec;</l>
<l>Hy versuchten herde onsachte.</l>
<l><milestone unit="fol" n="105v"/> Helena, die haer wel bedachte,</l>
<l n="14945">Sach te hant wel wat hem was.</l>
<l>"Segt my," seid sy, "Polidamas,</l>
<l>"Wat hebdy teghen my misdaen?</l>
<l>"Doet my uwe misdaet verstaen,</l>
<l>"Daer ghy my af coemt te ghenaden.</l>
<l n="14950">"Ic wilder my ghern om beraden."</l>
<l>Hy sweech. Ende seid oec ander werven:</l>
<l>"Sprect dus ende latit niet bederven</l>
<l>"Die taele die wy hebben beghonnen,</l>
<l>"Of ic moet u seer vergonnen</l>
<l n="14955">"Als diegheen die teghen my</l>
<l>"Heft misdaen. Het is recht, bedy</l>
<l>"Ghy lyt selve uwe misdaet".</l>
<l>- "Vrouwe," seid hy, "ghy verstaet</l>
<l>"Bet dan ghy antwoert, dat ic mene."</l>
<l n="14960">- "Ic verstaet," so sprac Helene,</l>
<l>"Dat ghy hebt teghen my misdaen nich,</l>
<l>"Ende bidt dat ic u sy ghenadich."</l>
<l><pb n="2,16"/> - "Vrouwe, ic bat ghenade, dats waer.</l>
<l>"Ic seit u, dorst ic doer den vaer,</l>
<l n="14965">"Hoe ic bat ende beghere.</l>
<l>"Bynnen Troyen noch int heere</l>
<l>"En is ridder van so hoghen naem,</l>
<l>"Mer most ic nu mynen lichaem</l>
<l>"Teghen den synen aventueren,</l>
<l n="14970">"My soud myn die vraghe sueren</l>
<l>"Dan die vaer dat ic u moet</l>
<l>"Die waerheit segghen. Vrouwe, nu doet</l>
<l>"Mit my uwen wil; hebt myns ghenade.</l>
<l>"Hoert hier alle myn misdade:</l>
<l n="14975">"Ic myn u voer alle die leven.</l>
<l>"Nummermeer en moet Got gheven</l>
<l>"My ander hertte noch anderen syn,</l>
<l>"Ist myn verlies, ist myn ghewyn."</l>
<l>Dat woert nan al sulcke einde,</l>
<l n="14980">Dat Helena wel bekende</l>
<l>Dat hem dat in ernste was.</l>
<l>"Ontwaect," seid sy, "Polidamas,</l>
<l>"Ende hoert hoe dese voghel singhen.</l>
<l>"Scliep ic, ic waende derby ontspringhen.</l>
<l n="14985">"Waect, ende sclaept te nacht ghenoech."</l>
<l>- "Vrouwe," seid hy, "groot onghevoech</l>
<l>"Daed hy die scliep ende by u sate."</l>
<l>- "Dat onghemac ende die ommate</l>
<l>"Ghescieden voer. Jae, ende seidy,</l>
<l n="14990">"Al sclapenden, dat ghy my</l>
<l>"Wel node soud segghen wakende,</l>
<l>"Daer waer vernoy af nakende."</l>
<l>- "Scliep ic?" - "Jae ghy. Deedy of en deedy,</l>
<l>"Synt dat ghyt segt, ic liets my."</l>
<l n="14995">- "Misseide ic dan al sclapende yet?"</l>
<l>- "Jae ghy, mer ghy en wistes nyet.</l>
<l>"Daerom wil ict in speel verdraghen."</l>
<l><pb n="2,17"/> - "Mach ic nu sonder misdaet vraghen</l>
<l>"Wat ic misseit heb?" - "Jae ghy.</l>
<l n="15000">"Doe ghy yerst socht ghenade an my,</l>
<l>"Doe waend ic dat ghy hadt ghewaect,</l>
<l>"Ende antworde daerop dat ghy spraect,</l>
<l>"Ende vraghede wat u ghesciet waer.</l>
<l>"Int einde seid ghy apenbaer</l>
<l n="15005">"Dat ghy my mynnet. Als ic hoerde</l>
<l>"Die averdadelicke woerde,</l>
<l>"Daer ghy te seer u af verliept,</l>
<l>.........."</l>
<l>" - "Vrouwe," seid hy, "of ghy ghebiet,</l>
<l n="15010">"Ende u dit waer in dien ghesciet,</l>
<l>"Men heft gheseit, ter mengher stont,</l>
<l>"Dat in den moede, dat in den mont."</l>
<l>- "Ja, segdy, dat ic ben in moede."</l>
<l>- "Ghenade," seid hy, "vrouwe goede!</l>
<l n="15015"><milestone unit="fol" n="106r"/> "Ist of en ist, en darst ghewaghen.</l>
<l>"Derom en mocht ic niet ghedraghen</l>
<l>"Uwen evelen moet, te dien dat ic</l>
<l>"Draghe ende ghedraghen heb een stuc."</l>
<l>- Doe seid Helena ende seid waer:</l>
<l n="15020">"Lichte borden is verre swaer</l>
<l>"Die se dan verre draghen moet.</l>
<l>"Die my wel gan, Got gheve hem goet:</l>
<l>"Het is recht dat ic hem gonne wael.</l>
<l>"Nu laten wy vallen dese tael,</l>
<l n="15025">"Ende heefter yet ghewest te veel,</l>
<l>"Ic wil dat men se hout in speel.</l>
<l>"Horen wy na der voghel sanghe."</l>
<l>Hiermede saten sy so langhe</l>
<l>Dat alder taelen was een gheswych.</l>
<l n="15030">                Monnoen sat onder enen twych</l>
<l>Van enen boem die scoen groyt</l>
<l>Van loveren, ende die scoen bloyt</l>
<l><pb n="2,18"/> Van sulcken bloemen als hy droech.</l>
<l>Wel singhen daer vogel ghenoech</l>
<l n="15035">Saten daer die alle songhen.</l>
<l>Mennoen, die seer was bedwonghen</l>
<l>Van hogher mynnen, hy hoerden derna.</l>
<l>Hectors suster, Polixina,</l>
<l>Die hy mynde, sat by hem.</l>
<l n="15040">"Joffrouwe," seid hy, "ic ben</l>
<l>"In groten vaer ende bedwanghe,</l>
<l>"Ende heb ghewest herde langhe,</l>
<l>"Ende soud u gherne segghen hoe.</l>
<l>"Woudy der my gheraden toe?"</l>
<l n="15045">Die joffrouwe, haer wel verstont.</l>
<l>Antworden hem: "Waer ic so vroet,</l>
<l>"Heer, dat ic u mocht gheraden</l>
<l>"Van dien daer ghy af syt verladen,</l>
<l>"Dies wil ic ommermeer syn ghereet.</l>
<l n="15050">"Mer doch, ten besten dat ic weet,</l>
<l>"Ic wil u gherne gheven raet,</l>
<l>"Op dat ghy my segt hoet mit u staet."</l>
<l>- "Joffrouwe, u raets en mach ic niet</l>
<l>"Ontberen. Doen ic van lande sciet</l>
<l n="15055">"Ghelaefd ic eenre hogher vrouwen,</l>
<l>"Ende sy my, by haere trouwen,</l>
<l>"Te nemen als ic quaem te lande:</l>
<l>"Ic liet haer myn trouwe te pande,</l>
<l>"Mer my bleef myn hert ende syn.</l>
<l n="15060">"Ic had hier ghewesen myn</l>
<l>"Dan een maent te Troyen bynnen,</l>
<l>"Doe, by rade van der mynnen,</l>
<l>"Began aen eenre scoenre joghet</l>
<l>"Te mercken haefsheit ende doghet,</l>
<l n="15065">"Goede sede ende goet ghelaet,</l>
<l>"Ende allet dat wel aen vrouwen staet.</l>
<l>"Dat merct ic so lanck so mee.</l>
<l><pb n="2,19"/> "Doe peinsdic weder aver see</l>
<l>"Om die trouwe die ic te pande liet.</l>
<l n="15070">"Doe quam die mynne die my riet</l>
<l>"Dat ic des peinssens verghate;</l>
<l>"Die scoen mitten goede ghelate</l>
<l>"Brach se my doe saen te voren:</l>
<l>"Ic moet haers raets horen,</l>
<l n="15075">"Ende ben daeran ghestadich bleven.</l>
<l>"Joffrouwe, wat raedy? Mochty my gheven</l>
<l>"Raet? Want sy en weet niet van my,</l>
<l>"Dat ic haer hele dats by my.</l>
<l>"Seid icket haer ende sy haer errede,</l>
<l n="15080">"Ic weet wel dat niet en merrede</l>
<l>"Myn doet, hy en quaem in drien daghe.</l>
<l>"Ende ist dat sake dat ic draghe</l>
<l>"Yet langher alleen, ic verwoede.</l>
<l>"Edel joffrouwe ende goede,</l>
<l n="15085">"Nu geeft my raet op dese sake."</l>
<l>Ghesynnelicke mit sueter sprake</l>
<l><milestone unit="fol" n="106v"/> Antwoerden hem Polixina:</l>
<l>"Heer, na dien dat ic versta,</l>
<l>"So is van beiden swaer dat kiesen.</l>
<l n="15090">"Hets herde swaer den syn verliesen</l>
<l>"Ende sterven is noch swaere veel.</l>
<l>"Al vraegdy my raets tuwen speel,</l>
<l>"Nochtant so lasty my seer.</l>
<l>"Doet haefsheit wel, scoen joncheer,</l>
<l n="15095">"Ende segghet den ghenen, hoet u staet,</l>
<l>"Die u bat mach gheven raet</l>
<l>"Hiertoe dan ic. Ic bens onvroet."</l>
<l>- "Joffrouwe, dat u Got gheve goet!</l>
<l>"Raet my dat beste van uwen waen.</l>
<l n="15100">"Des bid ic u ende maen</l>
<l>"By gherechter haveschede."</l>
<l>- "Ghy bidt my, heer, ende hebt ghebeden</l>
<l><pb n="2,20"/> "Raet op eenre hogher sake</l>
<l>"Daer ghy my dunct af tonghemake.</l>
<l n="15105">"Dat is myn raet, als ghys hebt stade,</l>
<l>"Dat ghy haer segt op ghenade;</l>
<l>"Ic waen niet sy en is onvroet,</l>
<l>"Of sy en heb anders haeren moet</l>
<l>"Ghekeert: Ghy en sult van haer</l>
<l n="15110">"Sceiden niet mit mynderen vaer</l>
<l>"Dan ghy beghynnen sult die tael.</l>
<l>"Dit soud ic, heer, raden wael.</l>
<l>"Hector, mynen lieven broeder,</l>
<l>"Stont hem aldus, ende waer icks vroeder</l>
<l n="15115">"Ic en mochtter u toe niet bet gheraden.</l>
<l>"Ende Got gehinghe u, heer, der staden</l>
<l>"Dit te ontdecken daer ghys behoeft;</l>
<l>"Ende laet u sceiden onbedroeft</l>
<l>"Van haer, ic en weet wie sy sy."</l>
<l n="15120">- "Joffrouwe," seid hy, "raedyt my?"</l>
<l>- "Jae ic, na mynen besten rade."</l>
<l>- "Nu, hebt dan selven myns ghenade:</l>
<l>"Ghy syt diegheen daert aen staet,</l>
<l>"Myn troest ende myn toeverlaet,</l>
<l n="15125">"Myn doot ende oec myn leven.</l>
<l>"Ghy en hadt my selven den raet ghegeven,</l>
<l>"Ic en hads u niet ghewaghen dorren.</l>
<l>"Die troest van u heft my doen porren</l>
<l>"Te segghen dat ghyt selven syt,</l>
<l n="15130">"Die my mach lyden doen den tyt</l>
<l>"Blydelicke sonder rouwe.</l>
<l>"Omdat ic niet en wilde, joffrouwe,</l>
<l>"Mit trouwen wercken teghen u,</l>
<l>"So heb ic u die waerheit nu</l>
<l n="15135">"Gheseit. Hoet my te lande staet,</l>
<l>"Hoedaenwys dat my vergaet,</l>
<l>"Ic en hebs niet gheseit om te sconen</l>
<l><pb n="2,21"/> "Myn dinc, noch u te honen."</l>
<l>Polixina die scaemden haer</l>
<l n="15140">Seer, ende was in groten vaer</l>
<l>Hoe sy gheven mochte antwoerde,</l>
<l>Nae dier tael die sy hoerde,</l>
<l>Haer eer te behouden met.</l>
<l>"Heer," seid sy, "by mynre wet</l>
<l n="15145">"My is lief te sien u welvaert,</l>
<l>"Hier ende elder waer ghy vaert.</l>
<l>"Het waer my lief, ghescieden u goet.</l>
<l>"Ghy syt haves ende vroet,</l>
<l>"Weerdich coninc ende oec rycke,</l>
<l n="15150">"Goet ridder ende scoen sekerlicke:</l>
<l>"Dies weet ic die waerheit wel.</l>
<l>"Waerby, in ernst of in speel,</l>
<l>"Hebdy dese tael aen my begonnen?</l>
<l>"Ic wil u ommer goets gonnen.</l>
<l n="15155">"Ik weet oec wel u gans myn vader</l>
<l>"Ende myn broederen alle gader.</l>
<l><milestone unit="fol" n="107r"/> "Het is wael recht: ghy dient hem</l>
<l>"Mit menghen ridder. Hoe dat ic ben</l>
<l>"Beraden van antwoerden nu,</l>
<l n="15160">"En scheit niet, heer, des bid ic u,</l>
<l>"Te droever noch te blyder van my.</l>
<l>"Ik raed elcken, wie dat hy sy,</l>
<l>"Dat hy een clene ongheval</l>
<l>"Te seer niet ontsien en sal,</l>
<l n="15165">"Noch om een groet gheval te hoghe</l>
<l>"Hem verheffen, mar ghedoghe</l>
<l>"Ghesynnelicke lief ende leet,</l>
<l>"Want ten is niemant die weet</l>
<l>"Wat hem ghescien mach in syn leven.</l>
<l n="15170">"Laet ons der taelen nu begheven</l>
<l>"Ende handelen wy een ander sake."</l>
<l>Tien tyden bleef aldus die sprake.</l>
<l><pb n="2,22"/>                 Een hoech man, myn heer Monfloers,</l>
<l>Die te Troyen groot surcoers</l>
<l n="15175">Bracht, die wile dat ment besat,</l>
<l>- Dares die sach, hy seghet dat,</l>
<l>Dat hy daer dusent lude brachte,</l>
<l>Ridderen die waeren van hoghen ghesclachte,</l>
<l>Jonc ende stout, van sconen leden,</l>
<l n="15180">Wel ghewapent ende wel te vreden,</l>
<l>Die gheproeft waeren ende vonden</l>
<l>Ridderen van pryse in menghen stonden;</l>
<l>Selven was hy van groter pryse,</l>
<l>Haefs ende vroet in alre wyse,</l>
<l n="15185">Weerdich ridder ende wel bekent; -</l>
<l>Die Monfloers, hy had ghemynt</l>
<l>Langhe des goets Hectors wyf,</l>
<l>Sodat menich syn lyf,</l>
<l>Tusschen theer ende der stat,</l>
<l n="15190">Daerom liettet. Monfloers hy sat</l>
<l>By haer te synen wille alleen.</l>
<l>Sy en haddes gheweten groet of cleen</l>
<l>Te voren; daer so seid hyt haer</l>
<l>Blydelicke ende mit vaer.</l>
<l n="15195">"Vrouwe," seid hy, "my doet wee</l>
<l>"Een swaer ghepeins so lanc so mee,</l>
<l>"Dat ic langhe heb ghedraghen.</l>
<l>"Hy en leeft niet dien icket dorst vraghen</l>
<l>"Man noch vrouwe, sonder u,</l>
<l n="15200">"Mer ic hebbes so goede stade nu;</l>
<l>"Waen icket doen sonder evelen moet,</l>
<l>"Ic seit u, vrouwe, wat my doet."</l>
<l>Sy sweech, ende verbouden hem.</l>
<l>"Ay vrouwe!" seid hy, "ic ben</l>
<l n="15205">"Een die u mynt mit trouwen,</l>
<l>"Sonder wanc voer alle vrouwen</l>
<l>"Die ic weet, ver of by.</l>
<l><pb n="2,23"/> "Ende dat en seg ic niet by dy,</l>
<l>"Dat ic yet waen van uwer mynnen</l>
<l n="15210">"Blytscap ommermeer ghewynnen,</l>
<l>"Want ghy hebt, vrouwe, enen man</l>
<l>"Die beste die ye lyf ghewan,</l>
<l>"Den scoensten ende den vroetsten mede.</l>
<l>"Ic daed onwetenhede ende onsede,</l>
<l n="15215">"Pynd ic my om synen toren.</l>
<l>"Neen ic, dat weet wel te voren.</l>
<l>"Ic hebbet u by dien gheseit,</l>
<l>"Ghesciet my eer of dorperheit;</l>
<l>"Sterf ic, of leef ic, ic wil ghyt weet."</l>
<l n="15220">- "Monfloers," sprac sy, "nu begheet</l>
<l>"Dese tael, het is wel ghedaen.</l>
<l>"Ghy doet my een dinc verstaen</l>
<l>"Daer ic niet af en weet,</l>
<l>"Noch weten en wil. My weer leet,</l>
<l n="15225">"Weert u in ernste. Ic haep, neent.</l>
<l>"Doch in welcke so ghyt meent,</l>
<l>"Ic wilt al verstaen in speel.</l>
<l>"Der taelen was een deel te veel.</l>
<l><milestone unit="fol" n="107v"/> "Ic en wilder niet meer af horen,</l>
<l n="15230">"Mer dies syt seker wel te voren,</l>
<l>"Mynre hertten en vernoyt niet</l>
<l>"Dat u eer ende goet ghesciet."</l>
<l>                Die tael bleef daer alleen.</l>
<l>Daer waeren ridders in pryeel</l>
<l n="15235">Ander dan dese, die uyttermaten</l>
<l>Seer mynden ende saten</l>
<l>Elc byder gheenre die hy mynde,</l>
<l>Dat men die waerheit wel bekinde</l>
<l>Hoet hem int hertte van bynnen stoet.</l>
<l n="15240">Ic en constet u niet ghemaken vroet,</l>
<l>Al waert my gheseit, van elcken woerden</l>
<l>Dat daer deen van den anderen hoerde.</l>
<l><pb n="2,24"/>                 Ecuba, die coninghinne,</l>
<l>Sprac blydelicke mit sueten synne:</l>
<l n="15245">"Ghy heren, het is tyt dat wy gaen".</l>
<l>Mittien is sy opghestaen</l>
<l>Ende die ridders die mit haer quamen</l>
<l>Stonden allen op ende namen</l>
<l>Die joffrouwen daerby sy saten.</l>
<l n="15250">Had hem die coninghinne ghelaten,</l>
<l>Sy en waeren noch ghesceiden niet,</l>
<l>Mer synt dat sy dane schiet</l>
<l>En dorsten sy daer niet langher blyven,</l>
<l>Want sy was merckende baven allen wyven.</l>
<l n="15255">Des most men se te meer vruchten.</l>
<l>Daer was int sceyden menich suchten,</l>
<l>Menich wyncken ende menich nopen.</l>
<l>Diegheen die daer waeren in hopen</l>
<l>Dat sy haer lief souden ghewynnen,</l>
<l n="15260">Sy gheloefden daer der mynnen</l>
<l>Altoes te dienen sonder wanc;</l>
<l>Diegheen die oec tgheluc so cranc</l>
<l>Had, dat hem syn lief ontseide</l>
<l>Die mynne, sprac ter mynne ende seide:</l>
<l n="15265">"Ic heb u ghedient des ic lanc,</l>
<l>"En cond noyt ghewynnen danc.</l>
<l>"Mocht ic comen uyt uwer machte,</l>
<l>"Ghy sout wel langhe na my wachte</l>
<l>"Eer ic weder quame derinne.</l>
<l n="15270">"Aen u en is gheen ghewynne.</l>
<l>"Ghy pynt hoe ghy my mocht verorloghen.</l>
<l>"Ic en cans niet langher ghedoghen,</l>
<l>"Ic moet u opgheven u leen,</l>
<l>"Ja uwe leen ende anders gheen</l>
<l n="15275">"Dan pyne groet ende arbeit;</l>
<l>"Suchten, carmen ende menich leit</l>
<l>"Heb ik ducke van uwen leen.</l>
<l><pb n="2,25"/> "Hadt ic ghehadt van u alleen</l>
<l>"En cussen mit enen goeden ghelate,</l>
<l n="15280">"Ic daed daer ommer ommate:</l>
<l>"Ic dienden u mit al mynre cracht.</l>
<l>"Mer ghy quelt my dach ende nacht.</l>
<l>"Wat wonder ist dat ic u hate?</l>
<l>"Ic en diende Gade niet ten wer om bate,</l>
<l n="15285">"Waerom soud ic u dienen om niet?</l>
<l>"Ondanc heb hy diet my riet,</l>
<l>"Dat ic u ye wert onderdaen!</l>
<l>"Het waer my wel te wonsche vergaen</l>
<l>"Ofte alleen die misdaet.</l>
<l n="15290">"Dieghene die my gaf den raet,</l>
<l>"Dat was myn hertte ende niemant el.</l>
<l>"Also help my Got! Ic gans haer wel,</l>
<l>"Het waer oec recht, dat sys becochte</l>
<l>"Alleen, want sy der my aen brochte.</l>
<l n="15295">"Mer ten mach niet syn alsoe.</l>
<l>"Is sy serich of onvroe,</l>
<l>"Heeft sy gheluc of ongheval,</l>
<l>"Ic moettet haer helpen draghen al.</l>
<l>"Ic en can daer teghen niet ghestaen.</l>
<l n="15300">"Ja doch, so heb ic misdaen</l>
<l>"Dat ickes mynre hertten ondanc weet,</l>
<l><milestone unit="fol" n="108r"/> "Want alt vernoy ende al myn leet</l>
<l>"Dat my die mynnet doet ghedoghen,</l>
<l>"Wynt my yerst van mynen oghen:</l>
<l n="15305">"Aver hem mach ic te recht claghen.</l>
<l>"Doen sy yerst werf die scone saghen,</l>
<l>"Ducke daden sy my peinsen om haer</l>
<l>"Ende ducke syn in groten vaer,</l>
<l>"In suchten, in carmen ende in bedwanghe,</l>
<l n="15310">"Daer my in staet te wesen langhe.</l>
<l>"Ic heb myn hert ghekeert ter mynnen,</l>
<l>"Die ic nummer en waen ghewynnen.</l>
<l><pb n="2,26"/> "Ic weet oec wel, het is goet recht,</l>
<l>"Want ic hebbe haer nu ende echt</l>
<l n="15315">"Ducke mit taelen opghelopen:</l>
<l>"Hets recht dat syt my doet becopen,</l>
<l>"Synt dat syt wel mach volbrenghen,</l>
<l>"Want sy hevet baven alle dinghe</l>
<l>"Grote moghentheit ende ghebot.</l>
<l n="15320">"Ic heb ghevaeren als een sot</l>
<l>"Ende als die syn leet meerre woude.</l>
<l>"Ic woud wel dat ict ontgoude</l>
<l>"Die domheit ende die dorperhede,</l>
<l>"Ende allet dat ic noch ye misdede.</l>
<l n="15325">"Indien dat ic haer vruntscap hilde,</l>
<l>"Waer oec dat sake dat sy wilde</l>
<l>"Van my beternisse ontfaen,</l>
<l>"Ic wils te haren segghen staen</l>
<l>"Van allen dien dat sy ghebode.</l>
<l n="15330">"Des bid ic Gadynnen ende Gade,</l>
<l>"Dyanen ende Apolynne,</l>
<l>"Hem alle te mynre hulpen te syne,</l>
<l>"Dat ic vinden mach ghenade,</l>
<l>"Op die vorwarde of ic misdade</l>
<l n="15335">"Teghen die mynne ommermeer,</l>
<l>"Dat sy die misdaet wreke so seer,</l>
<l>"Dat alle die werlt ontsaghe her cracht.</l>
<l>"Ic weet wel dat ic en heb niet die macht,</l>
<l>"Wilt sy my doden ofte sclaen,</l>
<l n="15340">"Dat ic haer mach ontgaen.</l>
<l>"Mer ic waen sy sonde dade,</l>
<l>"Daed syt ende ic haer baed ghenade.</l>
<l>"Ist dat ic te lyve blyve,</l>
<l>"Sy is al troest van mynen lyve;</l>
<l n="15345">"Ende sy wil dat ic ghenese,</l>
<l>"Dat doet ander dinc dan dese</l>
<l>"Dan sy mansclacht ducht te syn.</l>
<l><pb n="2,27"/> "So waer ic quyt van mynre pyn,</l>
<l>"Menich vernoy ende arbeit groot,</l>
<l n="15350">"Of my die mynne scloech doot.</l>
<l>"Ic bid altoes om langhe leven,</l>
<l>"Ic haep sy salt my gheven</l>
<l>"Daer ic haer langhe om heb ghedient.</l>
<l>"Ic weet wel, waer ic nu haer vrient,</l>
<l n="15355">"Ic soud haer so ghetrouwelicke</l>
<l>"Dienen, sy soud my maken rycke.</l>
<l>"Ryc, jae! Bid ic om scat?</l>
<l>"Neen ic! Bid ic dan wat?</l>
<l>"Myn lief bid ic ende bat.</l>
<l n="15360">"Ja geef se my. Alleen dat!</l>
<l>"Ic waer die rycste die nu leeft!</l>
<l>"Want al dat vrouwennaem heeft</l>
<l>"En is so scoen niet als ic wane.</l>
<l>"Nu bid ic der mynnen ende vermane,</l>
<l n="15365">"Dat sy my cortte myn quale.</l>
<l>"Sy ist diet mach volbrenghen wale.</l>
<l>"Ay, vrouwe Venus, sonder ghenoot,</l>
<l>"Doet dit of sclaet my doot!"</l>
<l>                Daer was verwandelt menich tael</l>
<l n="15370">Tot sy quamen in den sael:</l>
<l>Daer Prianus ende syn kinderen vonden</l>
<l>Die alle tot enen rade stonden,</l>
<l>Ende spraken om dat sy hadden te doen.</l>
<l>Hector riep Monfloers ende Mennoen</l>
<l n="15375"><milestone unit="fol" n="108v"/> Ende een deel der besten te rade.</l>
<l>"Ghy heren, wildy dat blyve ghestade</l>
<l>"Die dinc die wy voer den eten spraken?</l>
<l>"En latet om gheen saken</l>
<l>"Ghy en segt hoet u in thertte staet."</l>
<l n="15380">- "Wy willen doen al uwen raet,</l>
<l>"Heer," sprac die coninc Mennoen;</l>
<l><pb n="2,28"/> "Wy en moghen der niet meer to doen,</l>
<l>"Wy en sien hoet parlement vergaet:</l>
<l>"Des morghens in die dagheraet,</l>
<l n="15385">"Menelaus ende een deel der hogher luden</l>
<l>"Sullen ons vraghen wat wy bieden.</l>
<l>"Ic raed dat wy se te vriende ontfaen.</l>
<l>"Indien dat sy die somme avegaen,</l>
<l>"Moghen wy doen mit onsen heren;</l>
<l n="15390">"Ende sy moghent oec in dien keren</l>
<l>"Ende ons eysschen al sulc dinc.</l>
<l>"By der trouwe die ic sculdich ben den coninc,</l>
<l>"Sy sal hem wel syn onghereet.</l>
<l>"Ic segt, by dien niet en ist my leet</l>
<l n="15395">"Dat dit orloghe so langhe duert,</l>
<l>"Want onse stat is so wel ghemuert</l>
<l>"Dat wy se niet en dorven ontsien seer.</l>
<l>"Het waer laster ende onneer,</l>
<l>"Dat wy aenginghen al sulcke soen</l>
<l n="15400">"Des ons niet eerlic en waer te doen.</l>
<l>"Ende willen ons die Gade helpen noch scaden,</l>
<l>"Ende wy van bynnen niet en syn verraden,</l>
<l>"Sy moghen hier ligghen dusent jaer</l>
<l>"Eer sy ons doen te scade een haer.</l>
<l n="15405">"Waerom souden wy se te seer ontsien</l>
<l>"Ofte seer voer hemlude vlien?</l>
<l>"Sy sullen ons haer ghedachten ontbinden</l>
<l>"Ende wy sullen dan ondervynden</l>
<l>"Wie meest den anderen heft misdaen.</l>
<l n="15410">"Hierna salt algader gaen.</l>
<l>"Is dat sake dat haer scade</l>
<l>"Meerre is dan donse, wy nemens rade,</l>
<l>"Hets recht dat hem ghebetert sy;</l>
<l>"Ende hebben sy meer misdaen dan wy,</l>
<l n="15415">"So ist recht dat wy die boet ontfaen.</l>
<l>"Ende en wellen syt hieraen niet laten staen</l>
<l><pb n="2,29"/> "Ende sy dorloghe so seer begheren,</l>
<l>"So ist recht dat wy ons verweren,</l>
<l>"Hoe dat oec daerna vergaet.</l>
<l n="15420">"Om also veel alst my bestaet,</l>
<l>"Seg icket, die wilt verstaen in quade,</l>
<l>"My en sach noyt man daer te rade,</l>
<l>"Hier noch elder te gheenre stede,</l>
<l>"Dat men lasterlic sullic dinc dede.</l>
<l n="15425">"My waer liever, by mynre wet,</l>
<l>"Dat men my af toghe elc let</l>
<l>"Van den anderen, dan wy daden</l>
<l>"Enich dinc der ons af quaem scade</l>
<l>"Of laster by mynre scout.</l>
<l n="15430">"Ic en woud niet hebben wensche wout</l>
<l>"Ende ic also langhe leven soude</l>
<l>"Als Matuselem, die oude,</l>
<l>"Ende ic mit laster leiden den tyt,</l>
<l>"Ic wil wel dat ghys seker syt;</l>
<l n="15435">"Ic had liever, ic segt u, heren,</l>
<l>"Onlanghe te leven ende mit eren,</l>
<l>"Dan mit laster langhe te leven.</l>
<l>"Ghy weet oec wel, men vint bescreven,</l>
<l>"Eer is beter dan gout;</l>
<l n="15440">"Des pryst men se menichfout."</l>
<l>                Der en was gheen so stout</l>
<l>Onder die heren, noch jonc noch out,</l>
<l>Hy en prysde dat hy dertoe seide.</l>
<l>Hector sprac al sonder beide:</l>
<l n="15445">"Heer Mennoen, Got loen u van desen rade;</l>
<l>"Weet oec wel, gheviels ons scade</l>
<l><milestone unit="fol" n="109r"/> "Ende enich uwer vrienden yet aen my sochte</l>
<l>"Daer ickcs hem dancken mochte,</l>
<l>"Ic soudt herde gherne doen."</l>
<l n="15450">- "Heer," sprac die coninc Mennoen,</l>
<l>"Got loen u. Des ben ic seker ghenoech,</l>
<l><pb n="2,30"/> "Het waer onrecht ende onghevoech,</l>
<l>"Ghy en daet doer my ende ic doer u,</l>
<l>"Ghy en dorster niet meer to segghen nu.</l>
<l n="15455">"Vaert wel, ic vaer ter herberghenwert."</l>
<l>- "Ghy moet soperen eer ghy vaert." -</l>
<l>Her Mennoen sprac: "Ten mach niet wesen".</l>
<l>Die coninc Pandrus sprac mittesen:</l>
<l>"Wy en moghen nu niet langher letten,</l>
<l n="15460">"Wy moetten vaeren ende setten</l>
<l>"Onse dinc na dat hier staet.</l>
<l>"Des smorghens in die dagheraet,</l>
<l>"West mit uwen ghesellen ghereet.</l>
<l>"Ons en waer niet lief, Gotweet,</l>
<l n="15465">"Wy en hadden ons dinc noch besien."</l>
<l>                Doe namen sy oerlof allen mittien</l>
<l>Ende sceiden van den have ghemenlicke,</l>
<l>Out, jonc, arm ende rycke.</l>
<l>Sy voeren ter herberghe mit manieren</l>
<l n="15470">Om haer dinc bat te visieren,</l>
<l>Wat orssen, wat perde sy wilden ghereiden,</l>
<l>Wat ridders sy wouden mit hem leiden,</l>
<l>Wat sarganten, garsoen, wat knapen.</l>
<l>Die woud, soppeerde; die, ginc sclapen;</l>
<l n="15475">Sulc ghinc ten wortafel, sulc ten scake,</l>
<l>Elc pynden hem syn te ghemake.</l>
<l>Mer Hector die had alleen</l>
<l>Alle die scade groot ende cleen;</l>
<l>Hy en scliep niet veel in der nacht.</l>
<l n="15480">Al had hy teghen die Griecken cracht</l>
<l>Hem te verweren dat hem dochte,</l>
<l>Ic waen nochtant niet dat hy mochte</l>
<l>Sonder ghepeins syn ende vaer,</l>
<l>Want men seit, ende het is waer,</l>
<l n="15485">Dat man engheen en is die leeft,</l>
<l>Die een hellinc wert eren heft,</l>
<l><pb n="2,31"/> Al waer hy heer van der werlt al,</l>
<l>Hy en most sorghen ende hy en sal</l>
<l>Ducke waken, al waert sclapens tyt.</l>
<l n="15490">Des laet ic staen Hector, die had stryt</l>
<l>Ende orloghe teghen die Griecken bestaen:</l>
<l>So vreselic noch alsoe ghedaen</l>
<l>En sach te voren noyt gheen man,</l>
<l>Als hem wael scheen. Wat wonder wast dan</l>
<l n="15495">Dat Hector in ghepeinse lach?</l>
<l>Tierst dat die wechter blies den dach,</l>
<l>Liet hy syn ridders wecken</l>
<l>Ende ontboot hem dat sy wouden trecken</l>
<l>Ten parlement dat was ghenomen.</l>
<l n="15500">Die uytter herberghen yerst cond comen</l>
<l>Hy en ontbeiden des anderen niet.</l>
<l>                Doe her Hector van henen sciet;</l>
<l>Priamus soen, Hector, die goede,</l>
<l>Reet buten Troyen sonder hoede,</l>
<l n="15505">Ende mit hem menich ridder coen,</l>
<l>Die hertten hadden als lyoen,</l>
<l>Die dapper waeren ende groot:</l>
<l>Die mynste was conincs ghenoot.</l>
<l>Elc was ghereden als een coninc</l>
<l n="15510">Op een ors, dat seer wael ghinc,</l>
<l>Syn grote spronghe al springhende.</l>
<l>Der reden veel ridders al singhende</l>
<l>Herde wel na hare wyse.</l>
<l>Hector sat op een ors van pryse,</l>
<l n="15515">Dat hy in menich vreemt lant</l>
<l>Proefde ende ghedurich vant:</l>
<l>Hij en costet niet ghemaken moede;</l>
<l><milestone unit="fol" n="109v"/> Duer cleder ende duer goede</l>
<l>Had hij aen, roc ende sorcoert,</l>
<l n="15520">Beid gader van samite roet,</l>
<l>Ende den mantel also mede.</l>
<l><pb n="2,32"/> Het soud u duncken onwaerhede</l>
<l>Wild icket u altemael visieren</l>
<l>Van hoe mengher manieren</l>
<l n="15525">Sy waeren ende hoe wel sy saten.</l>
<l>Hy had een scoen hoeft uyttermaten,</l>
<l>Blont ende den hals wit daeronder;</l>
<l>Daer stont een hoeftbant op, die wonder</l>
<l>Costen eer hy ghemaeckt was:</l>
<l n="15530">- Sinder hadden Eneas,</l>
<l>Ende gaf hem Ydonie, synre amyen,</l>
<l>Die hy ghewan by goeder vryen. -</l>
<l>                Hector reet op Galenteyen,</l>
<l>Een ors dat hem wael cond vermeyen</l>
<l n="15535">In groten parsen van orloghen.</l>
<l>Hy ende die syn reden in hoghen</l>
<l>Teghen die Griecken te parlemente.</l>
<l>Op die ryvier van Clarentte</l>
<l>Daer bleven sy houden al stille:</l>
<l n="15540">Elc seid den anderen synen wille.</l>
<l>                Ic wilder u noemen een deel by namen</l>
<l>Der Griecken die van buten quamen,</l>
<l>Omdat men hem ende die van bynnen</l>
<l>Te bet sal moghen onderkynnen:</l>
<l n="15545">Achilles ende Aghamennon,</l>
<l>Ayax ende Thelamon,</l>
<l>Thoas ende Menelaus,</l>
<l>Nestor ende Antigonus,</l>
<l>Calcas ende Palamides,</l>
<l n="15550">Ulixes ende Dyomedes.</l>
<l>Dese ende die sy hebben wilde,</l>
<l>Dares seit ons dat sy hilden</l>
<l>Te ryden ten parlemente;</l>
<l>Op die ryvier van Clarente,</l>
<l n="15555">Daer saghen sy houden menghen Troyen.</l>
<l>Achilles voer Hector sien,</l>
<l><pb n="2,33"/> Hy reet op een spaens orse van pryse.</l>
<l>Hector, die haefsche ende die wyse,</l>
<l>Stont teghen hem ghesynnichlicke,</l>
<l n="15560">Ende syn gheselscap haefschelike,</l>
<l><milestone unit="fol" n="110r"/> Tot sy deen by dander quamen.</l>
<l>Sy en dorften hem niet scamen</l>
<l>Van dien ghelate dat sy toechden,</l>
<l>Want sy sunderlinghe doechden</l>
<l n="15565">In haer hertte groten nyt;</l>
<l>Sulcke als die roef ende stryt</l>
<l>Maket, soe was haer ghelaet;</l>
<l>Goet, sonder groeten, daert also staet</l>
<l>Dat deen den anderen niet en mynt.</l>
<l n="15570">- Hy waer dommer dan een kynt</l>
<l>Groete hy hem, want het waer goed sede</l>
<l>Dat elc syn groete mende mede.</l>
<l>Mer dese sede is nu verleit:</l>
<l>Des heeft men dicwil gheseit,</l>
<l n="15575">Sulc groet den anderen hy en gans hem niet</l>
<l>Der oghen daer hy mede siet.</l>
<l>Hy sweech C werven bet.</l>
<l>Hierom pryse ic haer wet</l>
<l>Der Griecken ende der Troyene,</l>
<l n="15580">Die hem, mit sconen ondersiene,</l>
<l>Versamende sonder groeten.</l>
<l>Soud elc nu den anderen misdaet boeten,</l>
<l>Die werlt had te veel te doen.</l>
<l>Dat seit Dares. - Menich Griec coen</l>
<l n="15585">Quam daer Hector te besien</l>
<l>Ende syn ghesellen die Troyen:</l>
<l>Die Hector sach hem dochte</l>
<l>Dat hy een keyser wesen mochte.</l>
<l>Daer waster veel, hadt parlement</l>
<l n="15590">Gheduert een maent omtrent,</l>
<l>Sy haddent wel gheloeft, indien</l>
<l><pb n="2,34"/> Dat sy Hector mochten sien;</l>
<l>Daer en was ridder die hem gheleec,</l>
<l>Sy en waeren allegader bleec</l>
<l n="15595">Teghen die scoen ghedane.</l>
<l>Hy had oec sulcke cleder aene,</l>
<l>Die hem sierden uyttermaten.</l>
<l>Die hogheste die voer Troyen saten,</l>
<l>Sy seyden ducke stillekyn,</l>
<l n="15600">Sy hadden liever Hector te syn</l>
<l>Dan van alder werlt heer</l>
<l>Ende oec te leven ommermeer.</l>
<l>Hy was des daghes ducke ghepryst</l>
<l>Ende mitten vingher ghewyst,</l>
<l n="15605">So scoen was hy ende so goet</l>
<l>In syn ghelate ende hem en mistoet</l>
<l>Niet dat men mercken mochte.</l>
<l>Dieghene die hy mit hem brochte,</l>
<l>Die mocht hy wel mit eren toghen.</l>
<l n="15610">Der en was Griec die syn oghen</l>
<l>Van Hector yet const ghebrenghen;</l>
<l>Achilles en cond hem niet bedwinghen</l>
<l>Hy en sprac te Hectorwert fellicke.</l>
<l>Hector, die was van synnen rycke</l>
<l n="15615">Ende antwoerden mit scoenre antwoerde</l>
<l>Daert vriende ende vyande hoerde.</l>
<l>                "Her Hector," sprac Achilles,</l>
<l>"My is lief dat hiertoe comen es</l>
<l>"Dat ic u onghewapent sie.</l>
<l n="15620">"Ic en sach u mit oghen nie</l>
<l>"Ghy en hadt den helm opt hoeft ghebonden.</l>
<l>"Te mywert heb ic u fel vonden</l>
<l>"Ende wreet in allen betaelgen.</l>
<l>"Ghy hebt wel V<hi rend='sup'>c</hi> maelgen</l>
<l n="15625">"Ontwe ghehouwen in mynen halsberghe,</l>
<l>"Ende my ghewont hoe ic my berghe.</l>
<l><pb n="2,35"/> "Ic hebbes toern in mynen synne.</l>
<l>"Ghy toent my altoes felle mynne:</l>
<l>"Myn dy my, dat is van verren.</l>
<l n="15630">"Goede vrientscap sal langhe merren</l>
<l>"Tusschen u ende my, ic waene.</l>
<l>"Also help my Got, daer leghet ane</l>
<l><milestone unit="fol" n="110v"/> "Int eynde myn doot of duwe.</l>
<l>"Myn toern is ommer even nuwe</l>
<l n="15635">"Tuwert: ghy hebt my so doerhouwen</l>
<l>"Helm ende scilt, dat ic se in trouwen</l>
<l>"In betaelge en der brenghen mee.</l>
<l>"Her Hector, ic ben altoes ghedwe</l>
<l>"Teghen u, dats goet te sien.</l>
<l n="15640">"VIJ werf, jae meer dan tien,</l>
<l>"Hebdy my bestaen opt tfelt,</l>
<l>"Dat ic nye en had ghewelt</l>
<l>"U te doen een peninc wert scaden;</l>
<l>"Mer my hebdy ducke verladen</l>
<l n="15645">"Mit sclaghe groot ende suere,</l>
<l>"Dat ic en const voer u ghedueren:</l>
<l>"In en sceit nie onghewont van u.</l>
<l>"Ic seg hier voer hen allen nu,</l>
<l>"U hert is te mywert fel.</l>
<l n="15650">"Derom ghy en haet niemant el</l>
<l>"Van uwen ghesclaghen vianden</l>
<l>"Sonder my: dat mach my anden.</l>
<l>"Soe doe ic oec dach ende nacht</l>
<l>"Ende, sy dat sake dat ic die cracht</l>
<l n="15655">"Van uwen armen mach ontfaen,</l>
<l>"Ic ben wel seker, sonder waen,</l>
<l>"So moet ic haestelicke sterven.</l>
<l>"Die rouwe doet my bederven</l>
<l>"Van Patroclus, mynen gheselle,</l>
<l n="15660">"Als ic peinse ende vertelle</l>
<l>"Hoe hy my mynde ende ic hem.</l>
<l><pb n="2,36"/> "Die droefheit daer ic dan in ben</l>
<l>"Is onghematelicke groot.</l>
<l>"Her Hector, den scloech dy doot:</l>
<l n="15665">"Die goede gheselscap van ons beiden</l>
<l>"Hebdy jamerlicke ghesceiden!</l>
<l>"Dat sal u te spade rouwen!</l>
<l>"By Gade ende by mynre trouwen,</l>
<l>"Ic en gheer gheen sake</l>
<l n="15670">"Also seer als van hem die wrake!</l>
<l>"Ic seg u een dinc voerwaer:</l>
<l>"Mach ic leven noch een jaer</l>
<l>"Ende vind ic u ducke in betaelgen,</l>
<l>"Ic sal u spelen doen ter faelgen</l>
<l n="15675">"So duer een speel, dat costen sal</l>
<l>"Den toeverlaet van Troyen al,</l>
<l>"Dat is u lyf, daer alle die raet</l>
<l>"Van Troyen ende alle die cracht aen staet!</l>
<l>"Mocht ic u enichsyns ghevaen,</l>
<l n="15680">"En had nummermeer haep noch waen</l>
<l>"Dat ic u levende wed rgave,</l>
<l>"Om alle die scat ende alle die have</l>
<l>"Daer her alle die werlt by verveert!</l>
<l>"Dat heft ghedaen u scarpe sweert</l>
<l n="15685">"Ende dat scerpe yser van uwen speer,</l>
<l>"Dat seer ontsien is in ons heer.</l>
<l>"Ic segt u hier wel te voren,</l>
<l>"Ic wil oec dat syt alle horen</l>
<l>"Die mit my quamen ende mit u,</l>
<l n="15690">"Myn hande, die ghy siet nu,</l>
<l>"Sy draghen, syt wel seker des,</l>
<l>"Uwen doot ende der stat verlies:</l>
<l>"Ende dat sal corttelike wesen!"</l>
<l>Hector antwoerden mittesen.</l>
<l n="15695">"Myn heer Achilles, gheen mynne</l>
<l>"En maect orloghe mit sueten synne,"</l>
<l><pb n="2,37"/> Sprac hy, "als oft waer speel.</l>
<l>"Nu lyes selven, al ben ic fel</l>
<l>"Teghen u, wat mach is dies?</l>
<l n="15700">"In stryden is altoes verlies.</l>
<l>"Des pyndy u dach ende nacht</l>
<l>"Hoe ghy my mit uwer cracht</l>
<l>"Onterven moghet ende slans verdryven.</l>
<l><milestone unit="fol" n="111r"/> "Mach ic leven, het sal blyven!</l>
<l n="15705">"Het is my uyttermaten leet</l>
<l>"Dat ic u ende anderen weet</l>
<l>"Ghelogeert in u myn conincrycke,</l>
<l>"Die ghy u pynt crachtelicke</l>
<l>"Tonterven van mynen goede.</l>
<l n="15710">"Ic en sals niet wesen sonder hoede.</l>
<l>"Mach ic een jaer noch gorden sweert,</l>
<l>"Hy en is so behagel noch so weert,</l>
<l>"Hem en sal leet syn dat hy hier is,</l>
<l>"Ende u te vorsten, her Achilles.</l>
<l n="15715">"Doch, heb ic u nu seer misseit,</l>
<l>"Beroemen is groot dorperheit.</l>
<l>"Niemant en sal te voren spreken</l>
<l>"Noch hem beroemen, die wilt wreken</l>
<l>"Synen laster: hy behoeft ghestade</l>
<l n="15720">"Te syn van taelen ende van rade,</l>
<l>"Ende ommer stout ende onverveert</l>
<l>"Op syn viande, als een libeert.</l>
<l>"Doer Got, mynheer Achilles,</l>
<l>"Of u die doot alsoe leet es</l>
<l n="15725">"Van Patroclus, daer men af seide</l>
<l>"Sulcke felle dorperhede,</l>
<l>"Die u beiden waeren ghesciet,</l>
<l>"- Ic en wilt van mynen weghen niet</l>
<l>"Om M marc, also help my Got!</l>
<l n="15730">"Nochtant hielt icket al aver spot, -</l>
<l>"Den toern van hem ende dat orloghe</l>
<l><pb n="2,38"/> "Heft becoft menich hertoghe</l>
<l>"Ende menich coninc herde weert,</l>
<l>"Ende menich ridder onverveert:</l>
<l n="15735">"Wy soudent cortten ende sceiden,</l>
<l>"Wert u lief, tusschen ons beiden.</l>
<l>"Nochtant mochten wyt in beiden syden</l>
<l>"Wel verdraghen ende lyden.</l>
<l>"Mer het mach so langhe dueren,</l>
<l n="15740">"Het sal seer tusschen ons sueren.</l>
<l>"Wy sitten te wynnen herde vaste;</l>
<l>"Ja, wy syn oec herde starcke gaste</l>
<l>"Te verdryven teghen onsen danc:</l>
<l>"Hierby macht wel dueren lanc.</l>
<l n="15745">"Ist dat sake dat ghy my</l>
<l>"Verwynnet, hebt quyt ende vry</l>
<l>"Troyen ende al dat hoert ter stat;</l>
<l>"Ende, mach ic u maken mat,</l>
<l>"So wil ic dan dattet heer keer</l>
<l n="15750">"Ende laet my ende myn heer</l>
<l>"Ende onse vriende mit Gade leven:</l>
<l>"Dies wil ic dat wy gysel gheven</l>
<l>"In beiden syden ic ende ghy.</l>
<l>"Her Achilles, dus moeghdy</l>
<l n="15755">"Veel bat comen te wrake</l>
<l>"Van uwen gheselle dan mit sprake</l>
<l>"Of mit dreyghen. Dus sal elc man</l>
<l>"Den ghenen wreken dien hys gan,</l>
<l>"Ende synen viant seer scaden."</l>
<l n="15760">                - "Her Hector, ic ben wel beraden,"</l>
<l>Sprac Achilles; "by mynre wet</l>
<l>"Ghy hebt waer gheseit: niet bet</l>
<l>"En moghen wy cortten dese pyne,</l>
<l>"Daer ons langhe in staet te syne,</l>
<l n="15765">"Tensy dat wyt becortten dus.</l>
<l>"Siet hier myn wedde." Anchilocus</l>
<l><pb n="2,39"/> Grepen mitten breydel doen;</l>
<l>Daer quamen sulcke VIJ toe,</l>
<l>Elc was weerdich coninc ende rycke,</l>
<l n="15770">Die hem allen hielden crachtelicke.</l>
<l>                "Her," sprac die coninc Aghamennoen,</l>
<l>"Ghy wilt bestaen ende doen</l>
<l>"Sulcke dinc die blyven moet.</l>
<l>"Gotweet, ten waer niet goet</l>
<l n="15775">"Dat ghy bestont sulcke daet</l>
<l><milestone unit="fol" n="111v"/> "Sonder der hogher lude raet,</l>
<l>"Die hier comen syn van verren,</l>
<l>"Ende hier mit ons willen merren,</l>
<l>"Om te wreken onsen lachter.</l>
<l n="15780">"Waeren wy so dat men hierachter</l>
<l>"Niet en segghe dat wy scade</l>
<l>"Voer Troyen namen mit onrade.</l>
<l>"Dat men mit onrade doet,</l>
<l>"Vergaet dat wel, soe ist goet,</l>
<l n="15785">"Ende vergaet anders dan wael,</l>
<l>"Soe ist ommer die yerste tael:</l>
<l>"Mit recht heft diegheen scade,</l>
<l>"Die enich dinc duet mit onrade.</l>
<l>"Die hem mit vrienden ende mit maghen</l>
<l n="15790">"Beraet, sy helpen hem draghen,</l>
<l>"Ghesciet hem evel ofte goet</l>
<l>"Van dien dat men by rade doet.</l>
<l>"By Gade, mynheer Achilles,</l>
<l>"Ic weet wel dat u leet es</l>
<l n="15795">"Dat dese dinc niet en volcoemt,</l>
<l>"Mer ic hape dattet ons vroemt</l>
<l>"Dat dit blyft te desen stonden.</l>
<l>"Al hebben wy die van Troyen vonden</l>
<l>"Avermoedich ende fel,</l>
<l n="15800">"Wy sullen se noch ghematen wel!</l>
<l>"Willen wy by rade vaeren,</l>
<l><pb n="2,40"/> "Sy en sullen hem niet connen ghenaren</l>
<l>"Teghen ons, ist cort of lanc,</l>
<l>"Wy en sullen se aen haeren danc</l>
<l n="15805">"Maten enden soenen doen.</l>
<l>"Mer, wilt van ons hier elc baroen</l>
<l>"Doen dat hem ghenoecht sonder raet,</l>
<l>"Soe hebben wy bestaen hoghe daet,</l>
<l>"Ende grotelicke tonser onvromen</l>
<l n="15810">"En sullen wy des te baven comen.</l>
<l>"Wy moetten syn van enen rade,</l>
<l>"Ende na den rade gheweldighe dade."</l>
<l>                Na deser taele syn sy ghesceiden,</l>
<l>Ende die stryt tusschen ons beiden</l>
<l n="15815">Alsoe; sy keerden weder.</l>
<l>Van desen dinc en was niet meer:</l>
<l>Elc sciet van den anderen gram</l>
<l>Ende elc keerden daenen hy quam.</l>
<l>Mit herden groten avermoede</l>
<l n="15820">Hector henen als die vroede.</l>
<l>Achilles sprac: "Nu sal ics scande</l>
<l>"Hierna hebben in menghen lande,</l>
<l>"Ende groten laster, sonder blyf,</l>
<l>"Dat ic, om eens ridders lyf,</l>
<l n="15825">"Die grote sake sal begheven,</l>
<l>"Scaemd ics my niet in al myn leven!</l>
<l>"En word u van my gheholpen meer,</l>
<l>"Want ghy beneemt my myn eer!"</l>
<l>                Groet gheluyt was in die stede,</l>
<l n="15830">Der was die maer comen mede</l>
<l>Ter coninghinnen ende ter joffrouwen.</l>
<l>Daer was, moegdy my ghetrouwen,</l>
<l>Ghelaten menich diepen suchten</l>
<l>Van den ghenen dies hem vruchten,</l>
<l n="15835">Ende daertoe menich bitter traen.</l>
<l>Waerom soud ict hier laten staen?</l>
<l><pb n="2,41"/> Die Troyene ende wildens niet,</l>
<l>Om gheen sake dattet ghesciet,</l>
<l>Want sy ontsien hem voer den ramp.</l>
<l n="15840">Sulc misbaer om enen camp</l>
<l>En hoerden man noch wyf nie.</l>
<l>Sy en willens niet dattet ghescie:</l>
<l>Hem allen wast leet wyf ende man,</l>
<l>Sonder den coninc Pryan,</l>
<l n="15845">Die en ontriet stille noch apenbaer;</l>
<l>Syn hert en was in ghenen vaer,</l>
<l>Wie dat screyt of syn hande sclaet.</l>
<l>Op Hector was al syn toeverlaet.</l>
<l><milestone unit="fol" n="112r"/> Ic weet wel, hy souts hem verbouden,</l>
<l n="15850">Wert so dat die Griecken wouden.</l>
<l>                Hector was comen uytter stede,</l>
<l>Syn wapen ende syn sweert mede,</l>
<l>Ende wapenden hem ghereet.</l>
<l>Mer dieghene diet was leet,</l>
<l n="15855">Beid coninghen ende graven,</l>
<l>Die den raet daertoe gaven,</l>
<l>Daden dit al blyven achter,</l>
<l>Sonder haere beider lachter.</l>
<l>                Hier moet ic Seghers ghedichte laten</l>
<l n="15860">Ende volghen der hystorien straten</l>
<l>Van eenre aventueren, hoet es,</l>
<l>Die van hem vergheten is,</l>
<l>Van Calcas dochter, dien verrader,</l>
<l>Hoe sy ruemden die stat algader.</l>
<l n="15865">Troylus was droeve seer,</l>
<l>Omdat Priamus, syn heer,</l>
<l>Calcas syn dochter seinden liet.</l>
<l>Hy weende seer ende misliet</l>
<l>Ende was na uyt synen synne mede,</l>
<l n="15870">Want sy wel synen wille deede,</l>
<l><pb n="2,42"/> Mit haren lyve, mit haere mynnen:</l>
<l>Dat wisten wel al die van bynnen.</l>
<l>                Als die joffrouwe wist ghereet,</l>
<l>Wast haer lief ofte leet,</l>
<l n="15875">Dat sy int heer most varen,</l>
<l>Ende die stat rumen sonder sparen,</l>
<l>Wast haer uyttermaten leet:</l>
<l>Sy weenden ende versuchten ghereet.</l>
<l>"O wy!" seid sy, "wel ongheval</l>
<l n="15880">"Ist dat ic die stat nu rumen sal</l>
<l>"Ellendichlicke in diere manieren,</l>
<l>"Als een ellendich cameniere,</l>
<l>"Ende vaeren int theer daer ic inne</l>
<l>"Noch coninc noch greve en kynne.</l>
<l n="15885">"Wie sal my daer bieden eer?</l>
<l>"Mit recht mach ic wenen seer</l>
<l>"Om dattet my comen is aldus!</l>
<l>"Ay! suete mynne, Troylus,</l>
<l>"Myn syn staet aen u, lieve heer;</l>
<l n="15890">"In mynen leven nummermeer</l>
<l>"En verlies ic u doer gheen dinc!</l>
<l>"Wat misdeed ic teghen den coninc,</l>
<l>"Dat hy my dryvet uytter stat?</l>
<l>"Nummermeer en moet dat</l>
<l n="15895">"Gheschien dat ic den nacht sie,</l>
<l>"Want des lyves vernoyt mie!"</l>
<l>                Van Troylus wat mach ic scryven:</l>
<l>Hy moste groten rouwe dryven.</l>
<l>Jamers hadden sy beid ghenoech,</l>
<l n="15900">Ic waen dat haere gheen en loech.</l>
<l>Sy helsden ducke ende custen</l>
<l>Ende weenden beide sonder ruste;</l>
<l>Gherne daed sy hem sulc ghevoech</l>
<l>Dats elc en jaer van hem had ghenoech.</l>
<l n="15905">Nummermeer en coemt hem stade</l>
<l><pb n="2,43"/> Dat deen den anderen lieve dade.</l>
<l>Dat cussen was hem herde soete</l>
<l>Also langhe als sys hadden moete.</l>
<l>Die mynne die se had ontsteken</l>
<l n="15910">Deed die tranen uytbreken</l>
<l>Die hem laghen op die lieren:</l>
<l>Niemant en is den anderen fieren,</l>
<l>Noch sy en haddens gheen strijt;</l>
<l>Mer grote sotheit sonder nyt,</l>
<l n="15915">Sy doen soude die se sceden.</l>
<l>Got moet hem haer rouwe vreden!</l>
<l>Got gheef hem rouwe onghedieve</l>
<l>Die sceiden doet twe ghelieve,</l>
<l>Also als die Griecken daden,</l>
<l n="15920">Diet sinder seer moste scaden.</l>
<l>Troylus deedt hem soe in schyne</l>
<l><milestone unit="fol" n="112v"/> Dat sys synt hadden grote pyne.</l>
<l>Omdat sy braken syn mynne,</l>
<l>- Hierna werdys wael te bynne -</l>
<l n="15925">Sy en mochtens hem dus niet ontlopen,</l>
<l>Sy dusent en mostent becopen.</l>
<l>Te samen waeren sy dien nacht,</l>
<l>Mer te corte quam hem die dach.</l>
<l>Ende tierst dat hy en verclaert sach,</l>
<l n="15930">Daer haer sceiden aen lach</l>
<l>Ende daer sy beide om vruchten,</l>
<l>Was uyttermaten groet dat suchten.</l>
<l>Doe die sonne was opghestaen</l>
<l>Ghereiden haer die scone saen,</l>
<l n="15935">Ende haer dier cleder altemael</l>
<l>Deed die trossen in die sael.</l>
<l>Sy cleden haer beste paramont,</l>
<l>Dat haer van verre was ghesent,</l>
<l>Haeren roc van syden mit goude doertrect,</l>
<l n="15940">Daerop beesten ende vogel ghestyct;</l>
<l><pb n="2,44"/> Haer sarcoet was van bliaut goet,</l>
<l>Dat scleepten haer achter die voet.</l>
<l>Duer wast - wat helpt missaect? -</l>
<l>Ende wel na haer lyf ghemaect.</l>
<l n="15945">Ic waen dat in der werlt haer vyve</l>
<l>So wel niet en stont als haren lyve.</l>
<l>In doverste eynde van den drien</l>
<l>Maecten een nigromancien</l>
<l>Een cleet, der wonder aen was groot.</l>
<l n="15950">Die rose en is niet also root</l>
<l>Als in dien tyden wesen scheen dit,</l>
<l>Noch die lelye niet soe wit.</l>
<l>Des daghes hadt menghe manier.</l>
<l>Ten waeren bloemen noch gheen dier</l>
<l n="15955">Sy en waeren daeraen ghescreven,</l>
<l>Haer natuer ende haer leven.</l>
<l>Altoes wast nuwe ende wel geraect.</l>
<l>Daeraf was haer mantel ghemaect:</l>
<l>Een vroet poete ende Indien,</l>
<l n="15960">Die mit Calcas, den Troyen,</l>
<l>Langhe had gheleit syn leven,</l>
<l>Hadden der joffrouwen ghegeven</l>
<l>Noyt en sach man also groot wonder</l>
<l>Als aen dat cleet was al bysonder.</l>
<l n="15965">Wysheit was hem wel bereet,</l>
<l>Die maken conde al sulcken cleet;</l>
<l>Die penne derin was herde diere</l>
<l>Al gheheel van enen diere.</l>
<l>Daer en was aen naet noch stuc.</l>
<l n="15970">In den boecke, soe las ic,</l>
<l>Dat sy was van ene beesten</l>
<l>Die men vint in den meesten foreesten:</l>
<l>Dyodanas hiet sy, weet men wel.</l>
<l>Het syn die been ende niet dat fel.</l>
<l n="15975">Noyt en sach man soe ghedaene</l>
<l><pb n="2,45"/> Aen ghenen cruden dat ic waene.</l>
<l>Men mocht scouwen aen die haer</l>
<l>Een wilt volc, soe woent aldaer,</l>
<l>Die heten Cinotafali:</l>
<l n="15980">Leelic syn sy, so seit men my.</l>
<l>Teghen hem moet men copen.</l>
<l>Nu hoert hoe dat sy se belopen,</l>
<l>Daere meest nu syn by daghe.</l>
<l>Ten is noch wederbosse of haghe,</l>
<l n="15985">Mer diegheen die derom ghomen</l>
<l>Nemen die telgheren van den bomen</l>
<l>Ende decken hem also daermede</l>
<l>Dat men niet sien en mach haer lede.</l>
<l>Die beeste - niet en weet van den rade -</l>
<l n="15990">Gaet dan ligghen in die scade</l>
<l>Ende gaet sclapen also sachte</l>
<l>Als die om gheen dinc en achte;</l>
<l><milestone unit="fol" n="113r"/> Tierst dat dieghene siet,</l>
<l>- Die ducke daerom doghet verdriet -</l>
<l n="15995">Soe sclaet hyt dan ende vaet.</l>
<l>Dus waen ic dat bescreven staet.</l>
<l>Van sulcker beesten was die penne,</l>
<l>Ic waen dat gheen beter en kenne;</l>
<l>So groet was sy, dat sy bestrect</l>
<l n="16000">Dat laken ende al bedect.</l>
<l>Die lyste, - dat en is gheen fable -</l>
<l>Ten was van syden noch van sable:</l>
<l>Van ener beesten was sy van pryse,</l>
<l>Die in die fluve van den paradyse</l>
<l n="16005">Tallen tyden wil wesen.</l>
<l>Ist waer dat wy deraf lesen,</l>
<l>Hets groen, blaeu ende menghertiere</l>
<l>Ende men coepet herde duere.</l>
<l>Mer ic waen, by mynre trouwen,</l>
<l n="16010">Dat men niet veel joffrouwen</l>
<l><pb n="2,46"/> En vint so rycke nu by daghe,</l>
<l>Dat sy sulcke cleder draghen.</l>
<l>Die casse waren IJ robyne</l>
<l>Scoen ende groet, duer ende fyne.</l>
<l n="16015">                Tierst dat sy was ghereet</l>
<l>Ende wel sierlic ghecleet,</l>
<l>Liet sy te syn die scoenste veel.</l>
<l>Die vrouwen weenden al geheel.</l>
<l>Aen hem allen nam sy oerlof,</l>
<l n="16020">Mit groten rouwen schiet sy derof,</l>
<l>Die coninghinne ende die joffrouwen,</l>
<l>Want sy mynden se mit trouwen.</l>
<l>Vrouwe Helena had droeven moet.</l>
<l>Briseida, die seer was vroet,</l>
<l n="16025">Scheit van daer mit rouwe ende mit wene,</l>
<l>Want haer verdriet en was niet clene.</l>
<l>Menich weenden daer om haer vaert.</l>
<l>Men bracht her daer gheleit een paert,</l>
<l>Dat alrebeste, na dat ic weet,</l>
<l n="16030">Dat noch ye joffrouwe reet;</l>
<l>Daer sy henen voer al ghinder</l>
<l>Gheleyden se des conincs kinder.</l>
<l>                Troylus had in die hant den toem;</l>
<l>Hy wast die haers nam goem,</l>
<l n="16035">Want mynne was vast in hem beiden.</l>
<l>Mer het is ghedaen, nu moeten sy sceyden.</l>
<l>Al scheit die scone node van desen,</l>
<l>Haer sal saen een deel bat wesen:</l>
<l>Schier wort her dat hertte sachte</l>
<l n="16040">Ende verkeert al haer ghedachte;</l>
<l>Sy sal schier luttel achten op Troyen.</l>
<l>Al is sy droeve, haer coemt wel joyen</l>
<l>Van sulcken die sy noyt en sach eer;</l>
<l>Haer sal saen sachten haer seer,</l>
<l n="16045">Ende al by wanckelre mynnen rade.</l>
<l><pb n="2,47"/> Vrouwen vint men selden ghestade:</l>
<l>Weten sy enighe nuwe saken,</l>
<l>Sy sullen cortten rouwe maken;</l>
<l>Aen vrouwen leghet cleyn macht,</l>
<l n="16050">Want toghe weent ende thertte lacht.</l>
<l>Onghestadich is vrouwenmoet</l>
<l>Ende sot ghenoech. Hoert wat sy wel doet:</l>
<l>Al dat sy bynnen VIJ jaeren mynt</l>
<l>En is bynnen derden daghe een twint.</l>
<l n="16055">Nye en droech vrouwe</l>
<l>Ghestadighen rouwe</l>
<l>Noch nummer en doet.</l>
<l>Haer ketsen, haer jaghen,</l>
<l>Haer mynne draghen</l>
<l n="16060">Is saen te voet;</l>
<l>Nummermeer en mocht men sien</l>
<l>Aen vrouwen saken so ontsien,</l>
<l>Haer en dochte ende sy en woude</l>
<l><milestone unit="fol" n="113v"/> Dat men haer lasteren niet en soude.</l>
<l n="16065">Sy en wanen niet misdaen altoes,</l>
<l>Baven al ontrouheit syn sy loes.</l>
<l>Die veel mit hem omloept,</l>
<l>Ic waen dat hyt int eynde becoept.</l>
<l>Dit is al waer dat ic u toghe.</l>
<l n="16070">Nochtant om die Vrouwe hoghe</l>
<l>Moghen sy gheen misprys ontfaen,</l>
<l>Die so goet is ende soe wel ghedaen,</l>
<l>Ende so haefs ende soe vroet,</l>
<l>Altoes ghestadich in haeren moet.</l>
<l n="16075">Sy is die wortel van havesheden,</l>
<l>Van doechden ende van edelheden;</l>
<l>Sy doet af allen wrouwen misdaet,</l>
<l>Want alle doghet by haer staet.</l>
<l>Sy is der wysheit fonteyn alleen,</l>
<l n="16080">Haer en ghelycket el engheen,</l>
<l><pb n="2,48"/> In hemelrycke noch daer buten.</l>
<l>Al vint men mechden die hem scluten,</l>
<l>Inkerkeren lieten en vaen,</l>
<l>Tormenteren ende sclaen,</l>
<l n="16085">Ende hem aendoen grote pyne,</l>
<l>Als Agnete ende Katherine,</l>
<l>Nochtant en moghen sy niet ghelycken</l>
<l>Marien, want sy moeten wycken</l>
<l>Haer, in dien dat sy is maghet</l>
<l n="16090">Ende moeder; aen haer draghet</l>
<l>Al onsen troest, hoe so ment acht.</l>
<l>Sy is van edelen conincs ghesclacht</l>
<l>Comen, sonder vrese ende toren,</l>
<l>Want haer wert alleen vroude ghebaren</l>
<l n="16095">Op enen dach te hare eeren,</l>
<l>Want sy is moeder ende dochter Ons Heren.</l>
<l>Salomon seit in syn ghedichte,</l>
<l>Die Got mit synen geest verlichte:</l>
<l>Die ghestade wyf wint ommermeer,</l>
<l n="16100">Mit recht laeft hy Onsen Heer.</l>
<l>Dat scryft doer die crancke vrouwe,</l>
<l>Die wy, acherme! te veel scouwen,</l>
<l>Die hem altoes niet en weren</l>
<l>Van al dat hem mach comen te deren.</l>
<l n="16105">Scoenhede ende suverhede</l>
<l>Ghedueren node in een stede;</l>
<l>Men en beghert dinc onder den troen</l>
<l>Meer dan vrouwen die syn scoen,</l>
<l>Ende by bidden ende by claghen</l>
<l n="16110">Mach men se somwyle bejaghen.</l>
<l>Vint men se ghestade ende wys,</l>
<l>Die eingel die int paradys</l>
<l>Is daer teghen te prysen cleen;</l>
<l>Ghemaelen gout ende duer steen</l>
<l n="16115">Syn daer teghen al onghevoech.</l>
<l><pb n="2,49"/> Hieraf moet ic tellen ghenoech,</l>
<l>Mer u mochtes seer verdrieten.</l>
<l>Hoert voert die jeeste der wy se lieten.</l>
<l>                Briseida waent sterven, twaeren,</l>
<l n="16120">Als sy van den ghenen moet vaeren</l>
<l>Dien sy seer heft ghemynt:</l>
<l>Hy en daer haer bidden twint</l>
<l>Dat sy syns altoes ghedincke,</l>
<l>Want haer die mynne niet en ontsincke;</l>
<l n="16125">Nummermeer en kiest sy ander lief,</l>
<l>Al soud men se hanghen als een dief.</l>
<l>Van haer en vint nummer man goet.</l>
<l>"Scoen," sprac hy, "siet wat ghy doet,</l>
<l>"Myndy my yet, - nu doet aen schyn -</l>
<l n="16130">"Ic en wil niet dat ons mynne dwyn,</l>
<l>"Noch ander mynne aen ons trecken,</l>
<l>"Noch ons herten niet en decken</l>
<l>"Mit enighe valsche coffertuer,</l>
<l>"Mer altoes in die mynne duer.</l>
<l n="16135">"Aen myn syde, sonder waen,</l>
<l>"En sal die mynne niet vergaen.</l>
<l>"Myn hert blyft u al gheheel:</l>
<l><milestone unit="fol" n="114r"/> "Andere en cryghens nummermeer deel."</l>
<l>Dit seit dat boec, daer elc behiet</l>
<l n="16140">Deen den anderen daer hy van haer sciet;</l>
<l>Veer ghenoech hebben sy se brocht.</l>
<l>Al totter stat hebben sy se ghesocht,</l>
<l>Van denghenen die der om quamen,</l>
<l>Die blyde waeren doe sy vernamen,</l>
<l n="16145">Ende ontfinghen se mit eren daer,</l>
<l>Ende waeren vroe, weet voerwaer.</l>
<l>Teghen haer quam Dyomedes,</l>
<l>Ayax, Thelamon ende Ulixes,</l>
<l>Die hertoghe Minesteus mede</l>
<l n="16150">Van Athenen der goeder stede,</l>
<l><pb n="2,50"/> Ende L heren ofte meer:</l>
<l>Die mynst had, hy was groet heer.</l>
<l>                Troylus scloecht thoeft neder,</l>
<l>Mit droeven hertten keerd hy weder.</l>
<l n="16155">Dyomedes nam se in den arm syn,</l>
<l>Die derom sal lyden grote pyn,</l>
<l>Eer hy ommer te bedde gaet.</l>
<l>"Scoen," seid hy, "diet also staet</l>
<l>"Dat hy uwer mynne seker is,</l>
<l n="16160">"Mit recht is hy blyde des.</l>
<l>"Ic wilde, ic al myn leven mochte</l>
<l>"Ghestadich syn in u ghedochte;</l>
<l>"Mer, dat al te houde sy</l>
<l>"Dat wy den heren syn soe by</l>
<l n="16165">"Ende ic u oec sien onghesont,</l>
<l>"Droeve ende serich nu ter stont,</l>
<l>"Ic bade u gherne in deser wys</l>
<l>"Dat ghy my naemt voer uwen amys</l>
<l>"Ende ic u ridder mochte wesen.</l>
<l n="16170">"Ic woud pyn ghedoghen van desen</l>
<l>"Opdat ic uwer seker waer.</l>
<l>"Mer ic bin altoes in vaer</l>
<l>"Dat ghy wout dat ons misschieden</l>
<l>"Ende dat ghy haet onsen luden.</l>
<l n="16175">"In die stat, daer ghy syt ghebaren,</l>
<l>"Weet ic wel dat ghy lief hebt vercaren:</l>
<l>"Dat en sal men u niet verwyten.</l>
<l>"Wy lesen in ouden vyten</l>
<l>"Dat men ducke seer mynt</l>
<l n="16180">"Vremde lude, als men se kint.</l>
<l>"Ghy weet oec wel dat waerheit es.</l>
<l>"Scoen, - sprac Dyomedes, -</l>
<l>"Nie en wist ic wat mynnen was,</l>
<l>"Sonder nu, syt seker das.</l>
<l n="16185">"Nu doet my die mynne grote pyn</l>
<l><pb n="2,51"/> "Dat doet u scoen aengheschyn,</l>
<l>"Die my dat hertte heft doergaen.</l>
<l>"Weet dat wel, al sonder waen</l>
<l>"Aen u staen al myn ghedochte.</l>
<l n="16190">"En weet hoe ic vroe wesen mochte.</l>
<l>"Ic waer seker in mynen synne</l>
<l>"Te hebben u bequaem mynne,</l>
<l>"Ende u myns also woud ontfarmen;</l>
<l>"Dat ic u had in mynen armen,</l>
<l n="16195">"Mynen wille te doen altemaele,</l>
<l>"Vernoyt u niet, scoen smale.</l>
<l>"Dat ic hier spreke, suete amye,</l>
<l>"Verstaet in gheenre dorpernye.</l>
<l>"Men sal u mynnen in mengher wysen</l>
<l n="16200">"Ende bidden; ghy syt van hoghen prysen.</l>
<l>"Hier syn van der werlt die beste</l>
<l>"Die hier ligghen voer die veste,</l>
<l>"Ende die rychste uytvercoren;</l>
<l>"Sy sullen u mynne legghen te voren,</l>
<l n="16205">"Mer, dat weet in alre wys,</l>
<l>"Maecty van my uwen amys,</l>
<l>"Al dat daer is sal u doen eer.</l>
<l>"Mit recht is hy verhoghet seer</l>
<l>"Die uwe mynne heeft te loen.</l>
<l n="16210">"Al bid ic u myn manscap, scoen,</l>
<l><milestone unit="fol" n="114v"/> "En mynt my des niet te mynne.</l>
<l>"Got gheve u alsulcken synne,</l>
<l>"Dat ghy voer uwen ridder ontfaet</l>
<l>"Die gherne tuwen diensten staet.</l>
<l n="16215">"Vorwert meer wil ic syn</l>
<l>"U ghestade mynnekyn.</l>
<l>"Menighe vrouwe heb ic ghesien</l>
<l>"Ende menghe maghet. Mer van allen dien</l>
<l>"En waster gheen die ic bat</l>
<l n="16220">"Mynnen mochte, daer ic by sat.</l>
<l><pb n="2,52"/> "Ghy syt dyerste, ghy syt die beste,</l>
<l>"Ende oec suldy blyven die leste.</l>
<l>"Got gheve, of ic u verliese,</l>
<l>"Dat ic nummer ander en kiese,</l>
<l n="16225">"So en sal ic oec, na dat ic kynne;</l>
<l>"Mach ic vercryghen uwe mynne,</l>
<l>"Nummermeer en wil ic also breken.</l>
<l>"Van my en hoerdy nummer spreken,</l>
<l>"Des ghy u toernen moghet, joffrouwe.</l>
<l n="16230">"Dat versuchten ende den rouwe</l>
<l>"Dat ghy doet ende hantghesclach,</l>
<l>"Sal ic verdryven daer ic mach</l>
<l>"Ende maken u van blyden synne.</l>
<l>"Om een cussen, suete mynne,</l>
<l n="16235">"Woud ic u dienen ommermeer</l>
<l>"Ende tallen tyden doen groet eer.</l>
<l>"Got gheve dat ghy myns moet roecke.</l>
<l>"Het is waer dat wy lesen in boecken,</l>
<l>"Die mynt daer mens hem ondanc weit,</l>
<l n="16240">"Hy verliest al synen arbeit.</l>
<l>- Dat was deynde van synre taele -</l>
<l>"Heb myns ghenade, scoen smaele."</l>
<l>                Briseida, die dit verstoet wael,</l>
<l>Antworden mit sueter tael:</l>
<l n="16245">"Heer, hoert my ende weet dat echt,</l>
<l>"Ten is gheen tyt noch recht</l>
<l>"Dat ic u antwoerde van mynnen.</l>
<l>"Ghy moghet lichtelicke aen my beghynnen</l>
<l>"Wert dat ic dit dade, Gotweit.</l>
<l n="16250">"Hebdy my uwen wille gheseit,</l>
<l>"Ic hebt verstaen nu ter tyt,</l>
<l>"Mer niet en weet ic wie ghy syt,</l>
<l>"Dat ic u so saen soud mynnen.</l>
<l>"Menghe maghet, wildyt bekynnen,</l>
<l n="16255">"Is mit scoenre taele ghehoent,</l>
<l><pb n="2,53"/> "Dat haer die menghe becroent.</l>
<l>"Ducke doet die valsche loghenaer</l>
<l>"Dat men den trouwen heft ommaer.</l>
<l>"Een swaer sake ist aent beghynne</l>
<l n="16260">"Dat een ghetrouwe sal schier mynne;</l>
<l>"Teghen eens dies vroe is, syn X onvro.</l>
<l>"Ic en wil my niet onteren so.</l>
<l>"Die also droeve is als ic ben,</l>
<l>"Ende also we temoede waer hem</l>
<l n="16265">"Als my is in mynen synne,</l>
<l>"Ic waen hy cleyn achte op mynne.</l>
<l>"Mynen vrient heb ic begeven,</l>
<l>"Ic en waen se meer sien in myn leven;</l>
<l>"Ic was daer men my eer deede,</l>
<l n="16270">"Ic kende se ende sy my mede.</l>
<l>"Rychheit ende groot scat</l>
<l>"Heb ic altoes ghenoech ghehadt.</l>
<l>"Nu ben ic des ghemaket katyve:</l>
<l>"Des acht ic te myn van mynen lyve</l>
<l n="16275">"Ende ben droeve dat my dus staet.</l>
<l>"Riedyt oec, so daedy quaet,</l>
<l>"Dat een joffrouwe van mynre joghet</l>
<l>"Misprys dade ende ondoghet.</l>
<l>"Is sy comen van den goeden,</l>
<l n="16280">"Sy sal haer van laster hoeden.</l>
<l>"Diegheen die des hebben stade</l>
<l><milestone unit="fol" n="115r"/> "Te doen in haer camenaede,</l>
<l>"Sy en connen so hemelicke spreken,</l>
<l>"Der en moet ducke taele af breken.</l>
<l n="16285">"Van my laet ic die taele blyven,</l>
<l>"Ic ben nu buten anderen wyven.</l>
<l>"Dies en wil doen gheen saken</l>
<l>"Die my te nyemaer mochten maken;</l>
<l>"Ic en hebs noch wil, noch ghere.</l>
<l n="16290">"Nu naken wy seer desen heere.</l>
<l><pb n="2,54"/> "Ghy dunct my so wel gheleert,</l>
<l>"So hoghen man ende so gheeert,</l>
<l>"Dat ic u gheen dinc doe verstaen:</l>
<l>"Sonder waen, hoe dattet mach gaen,</l>
<l n="16295">"Ten is gheen joffrouwe so rycke,</l>
<l>"Noch soe scoen sekerlicke,</l>
<l>"Dat sy u yet ontsegghen soude,</l>
<l>"Wert so dat sy mynnen woude.</l>
<l>"Ic en ontsegghe u groet noch cleen;</l>
<l n="16300">"Mer dies en hebt oec haep engheen,</l>
<l>"Dat ic mynne wil bestaen</l>
<l>"U of enen anderen. Sonder waen,</l>
<l>"Woud ickes oec yet beghynnen nu,</l>
<l>"Ic soud my seer pynen om u,</l>
<l n="16305">"Mer ic en hebs wille in enighen dinghen,</l>
<l>"Noch nummer en wils volbrenghen."</l>
<l>                Diomedes die was vroe:</l>
<l>Aen haer ghelaet sach hy wel doe</l>
<l>Dat sy niet en was herde wilt.</l>
<l n="16310">"Joffrou," seid hy in den scilt,</l>
<l>"In myn hert suldy staen;</l>
<l>"Got lats my noch goet loen ontfaen,</l>
<l>"Dat myn wille moet ghescien.</l>
<l>"Ic en mach der mynnen niet ontvlien:</l>
<l n="16315">"Haeren wille en mach ic niet begheven,</l>
<l>"Ic wil haer dienen al myn leven.</l>
<l>"Ic haep, sy sal my te loen</l>
<l>"Gheven dat my is te scoen.</l>
<l>"En waer oec die hape alleen,</l>
<l n="16320">"Ic en dienden haer noch groot noch cleen.</l>
<l>"Ic blyve van hare messeniden.</l>
<l>"Een cussen bid ic haer te mieden;</l>
<l>"Als ic dat hebbe, sekerlicke</l>
<l>"So en is int heer coninc so rycke."</l>
<l n="16325">                Daerna en seid Dyomedes niet meer.</l>
<l><pb n="2,55"/> Mer sy naecten die tentten seer;</l>
<l>Dat was een dinc dat hem benam,</l>
<l>Mer doch, eer haer vader quam,</l>
<l>Bat hy hondert werven "meerchi",</l>
<l n="16330">Dat is dat sy syns ghenadich syn.</l>
<l>Enen hansche nam hy haer,</l>
<l>Dats niemant en wert ghewaer;</l>
<l>Dies was hy vro als hy vernam</l>
<l>Dat sy derom niet en was gram.</l>
<l n="16335">Mittesen quam Calcas saen,</l>
<l>Die teghen haer was uytghegaen.</l>
<l>Een yghelic was van den anderen vro:</l>
<l>Sy ondercusten hem also</l>
<l>Ende onderhelsden ene wyle.</l>
<l n="16340">Calcas weenden, dat en is gheen ghyle,</l>
<l>Beid van jamer ende van vrouden,</l>
<l>Dat hy die scone had behouden.</l>
<l>                "Heer," seid sy, "nu segt my</l>
<l>"By wat saket dattet sy,</l>
<l n="16345">"Dat ghy u selven doet den laster,</l>
<l>"Die niet vergheten wort hierachter,</l>
<l>"Dat ghy uwen vianden dient</l>
<l>"Ende onteert al uwe vrient,</l>
<l>"Ende laetet lant daer ghy syt gheboren,</l>
<l n="16350">"Ende u scoen erve blyft verloren?</l>
<l>"Ghy laet lant, huys ende hof,</l>
<l>"Ende daertoe eer ende lof,</l>
<l>"Ende leeft mit groter armoeden!</l>
<l>"Hoe mach uwer hertten syn temoeden</l>
<l n="16355">"Dat ghy die Griecken te staden staet?</l>
<l><milestone unit="fol" n="115v"/> "Waer is ghebleven u hoghe raet,</l>
<l>"Die so groot was ende so goet?</l>
<l>"Ghy dunct my wesen onvroet.</l>
<l>"Mit hem soudy wesen algader</l>
<l n="16360">"Die u hielden aver vader</l>
<l><pb n="2,56"/> "Ende aver meister van der citeit.</l>
<l>"Hier suldy scandelicke, Gotweit,</l>
<l>"Wesen: men sal u scuwen ende vlien,</l>
<l>"Meer dan die doot ontsien.</l>
<l n="16365">"Het moet al sterven, groot ende cleen,</l>
<l>"Die doot is elcken man ghemeen:</l>
<l>"Ende die sterft in synre eeren,</l>
<l>"Hy mach Gade dancken seere,</l>
<l>"Het vaert te bet ziele ende lyf;</l>
<l n="16370">"Die hier is onweert of katyf,</l>
<l>"Die doncker helle ende die wrede</l>
<l>"Moet wesen in syn ghelede!</l>
<l>"Heer, ic ben seer tonghemake</l>
<l>"Dat ghy ghedaen hebt dese sake.</l>
<l n="16375">"Gaeds hat hebbe Proserpine,</l>
<l>"Pluto ende die ghesellen syne,</l>
<l>"Ende daertoe alle die helsche raet,</l>
<l>"Dat ghy yet sout doen dit quaet!</l>
<l>"Heer, het is u een quaet ghewyn,</l>
<l n="16380">"Dat ghy ye ghecreghet den syn</l>
<l>"Dat ghy u yet so soud ontteren,</l>
<l>"Dat ghy op die stat sout keeren,</l>
<l>"Ende ghy van hertten synt so wreet</l>
<l>"Dat ghy mit hem, die se hebben leet,</l>
<l n="16385">"Quaemt om te scadene haer</l>
<l>"Ende tonderven apenbaer!</l>
<l>"Ghy hadt bet van den eylande</l>
<l>"Suer broot gheten uyt uwen handen,</l>
<l>"Also langhe als hier die viande syn!</l>
<l n="16390">"Grote sunde deel Apollyn</l>
<l>"Gaf hy u alsulcken raet,</l>
<l>"Die sundelic is ende quaet.</l>
<l>"Verdoemt sy nu telcker uren</l>
<l>"Sulcke antwoert felle ende suere,</l>
<l n="16395">"Die u duet mit sulcker scanden</l>
<l><pb n="2,57"/> "Ligghen onder die vianden!</l>
<l>"Ghy moghet Apollyn haten;</l>
<l>"Verdoemt moet hy syn ende verwaten,</l>
<l>"Dat hy u ye riet sulcke onneer!"</l>
<l n="16400">Mittien ghinc sy wenen seer,</l>
<l>Want so vol was haer die moet,</l>
<l>Dat haer die taele wederstoet.</l>
<l>                Calcas antworden haer mit synne:</l>
<l>"Dese laster, suete mynne,</l>
<l n="16405">"Weert so dattet waer by mynre scout,</l>
<l>"So had ickes laster menichfout.</l>
<l>"Mer ic en wille, lude noch stille,</l>
<l>"Niet doen teghen der Gaden wille</l>
<l>"Noch laten dat sy my heten.</l>
<l n="16410">"Daed icket, sy dadens my misnieten.</l>
<l>"Hier most ic comen ende laetent niet,</l>
<l>"Doet my Apollyn dus hiet:</l>
<l>"Ic en does niet doer enich ande,</l>
<l>"Hets onrecht heb ickes scande.</l>
<l n="16415">"Want, mocht na mynen wille gaen,</l>
<l>"Die dinc soud anders staen.</l>
<l>"Ten is gheen man die weten mach</l>
<l>"Dleet dat ic doghe nacht ende dach!</l>
<l>"Mer, dochter, waer ic also sot</l>
<l n="16420">"Dat ic, teghen der Gade ghebot,</l>
<l>"Enighe saken liet gheschien,</l>
<l>"Waer soud ic haer plaghe ontflien?</l>
<l>"Nerghen! Want, sonder waen,</l>
<l>"Ic souts verlies so groot ontfaen,</l>
<l n="16425">"Hoe dattet ghinghe al apenbaer,</l>
<l>"Dat ommer seer te vruchten waer.</l>
<l><milestone unit="fol" n="116r"/> "Ic weet wel dat my die Gade gonnen</l>
<l>"Dat ic die stat sal sien verwonnen,</l>
<l>"Tfolc ghevaen ende oec onthoeft.</l>
<l n="16430">"Die Gade hebbent my gheloeft.</l>
<l><pb n="2,58"/> "Het sal onlanghe hierna wesen.</l>
<l>"Nu heb ic langhe ghepeynst van desen</l>
<l>"Hoe dat ic u soud ghewynnen,</l>
<l>"Dat ghy niet en bedorft daerbynnen.</l>
<l n="16435">"Ic ben vro dat ic u hier weet:</l>
<l>"Nu voertmeer en gheschiet my leet."</l>
<l>                Seer was besien Briseida.</l>
<l>Alle die Griecken quamen daerna,</l>
<l>Dien sy herde scoen dochte.</l>
<l n="16440">Dyomedes, die se daer brochte,</l>
<l>Setten se neder int pauweloen</l>
<l>Dat wilen had Pharoen,</l>
<l>Die in die Rode see liet syn leven,</l>
<l>Ende Calcas swagher had hem ghegeven,</l>
<l n="16445">Omdat hy hem leerden weten</l>
<l>Hoe men die werlt mocht meten,</l>
<l>Beid aen die lengde ende aen die brede,</l>
<l>Ende die diepheit van der see mede.</l>
<l>Dit leerde hy hem ende ander speel,</l>
<l n="16450">Mer hy lonet hem herde wel,</l>
<l>Dat hy hem gaf dat pauweloen.</l>
<l>Noch en was nie in ghenen doen</l>
<l>Clerck van letteren so volmaect,</l>
<l>Waer hy ten pauweloen gheraect,</l>
<l n="16455">Dat hyt bescreve in parkemynte</l>
<l>Al dat stont aen een tinte.</l>
<l>Mer dat moet ic laten staen,</l>
<l>Al dochtet my goet ende wel ghedaen.</l>
<l>Ic en cant u niet wel bescryven,</l>
<l n="16460">By dien moet icket laten blyven</l>
<l>Doer dat grote langhe ghedichte,</l>
<l>Dat my te doen niet en waer lichte.</l>
<l>Men en mocht gheen beter kiesen:</l>
<l>Daer laghen in bloemen ende biesen,</l>
<l n="16465">Die uyttermaten suet roken;</l>
<l><pb n="2,59"/> Noch toe en waeren sy niet te broken.</l>
<l>                Doe die joffrouwe daer bynnen quam,</l>
<l>Die noch was int thertte gram,</l>
<l>Ende Dyomedes screef al ghereet</l>
<l n="16470">- Doer haer hy veel rouwen leet, -</l>
<l>Ende nam oerlof, al wast hem swaer,</l>
<l>Die hoghe heren quamen daer</l>
<l>Omdat sy hem meyen souden</l>
<l>Ende dat sy niemaer weten soude.</l>
<l n="16475">Sy, die was van taelen rycke,</l>
<l>Antwoerden hem allen wysselicke.</l>
<l>Alle daden sy hem groot eer</l>
<l>Ende troesten se uyttermaten seer.</l>
<l>Sy sach daer, eer die derde dach</l>
<l n="16480">Quam, dinc die haer wel lach.</l>
<l>Eer die sonne gaet te ruste</l>
<l>En sal haer meer noch myn lusten</l>
<l>Ter stat te keren wederinne.</l>
<l>Deus! hoe wandel is haer synne!</l>
<l n="16485">Hoe crancken vaert, so icket weet,</l>
<l>Mocht men maken op haer beheet!</l>
<l>Die misdaet van dier joffrouwen</l>
<l>Ontgouden synt die ghetrouwen.</l>
<l>- Dit liet Segher die Got gaf</l>
<l n="16490">Achterblyven, daer hy af</l>
<l>Hem ontsach. Nu hoert dan voert</l>
<l>Syn ghedichte ende syn woert.</l>
<l>                Daer waster veel, syt seker des,</l>
<l>Dient uyttermaten seer verwies</l>
<l n="16495">Dattet so langhe in vrede stoet,</l>
<l>Want sy waren wel behoet</l>
<l>Des sy behoefden in beiden syden,</l>
<l>Dat sy haer vechten ende haer stryden</l>
<l>En dorven sparen vorwaert meer</l>
<l n="16500"><pb n="2,60"/> Diegheen die der oec laghen eer</l>
<l><milestone unit="fol" n="116v"/> Seer mismaect, siec ende ghewont,</l>
<l>Syn alle ghenesen nu ter stont.</l>
<l>Der en was niemant hy en had ghenoech</l>
<l>Des hy behoefden int ghevoech;</l>
<l n="16505">Nuwe coffertuere, verssche scilde,</l>
<l>Helmen, scachten, die se hebben wilde,</l>
<l>Witte yseren, scarpe sweerde,</l>
<l>Had elc als hy begheerde:</l>
<l>Van dien dat hoert te betaelgie,</l>
<l n="16510">Niet so veel als een maelgie</l>
<l>En mocht aen synen lyve ghebreken.</l>
<l>Hieraf en wil ic niet meer spreken,</l>
<l>Wat hulpt dat icket u al visierden.</l>
<l>                Des morghens vroe, so en faelgierden</l>
<l n="16515">Die vrede daer sy in waeren doe,</l>
<l>Elc was int thertte herde vroe,</l>
<l>Dat die bataelgie wesen soude:</l>
<l>Hy lach eer avont onder moude.</l>
<l>Die nacht was scoen, die maen claer,</l>
<l n="16520">Sy hadden allen groten vaer,</l>
<l>Hoe elc mocht comen te tyde;</l>
<l>Buten ende bynnen aen elcke syde,</l>
<l>Sy en consten gherusten noch ghesclapen.</l>
<l>Cume wast dach doe sy haer knapen</l>
<l n="16525">Daden mit haesten haer orsse gereyden,</l>
<l>Coffertuer legghen ende ghereyden,</l>
<l>Haer harnas binden ende haer banieren;</l>
<l>Witte sweerde van vele manieren,</l>
<l>Blaeu, roet ende groen,</l>
<l n="16530">Des daer mallic had te doen,</l>
<l>Des en was der niet vergheten.</l>
<l>Des waen ic wel die waerheit weten.</l>
<l>Haer volc daden sy ondersceden</l>
<l>Ende alle te vechten bereden.</l>
<l n="16535"><pb n="2,61"/>                 Hector die haefsche ende die wyse</l>
<l>Sat op een ors van hoghen pryse</l>
<l>Ende reet voer uytter stat.</l>
<l>Hy was een deghen daer hy sat.</l>
<l>Hy had een halsberch van clenen maelgen,</l>
<l n="16540">Ende een sweert van goeder taelgen</l>
<l>Hinck hem aen syn syde</l>
<l>- Engheen so goet quam daer ten stryde; -</l>
<l>Hy had enen helm opt thoeft ghebonden,</l>
<l>Dies hy nu ende te menghen stonden,</l>
<l n="16545">Leeft hy, hebben sal te doen;</l>
<l>Syn scilt was swart mit IJ lioen</l>
<l>Stonden daer in ghecroent van goude.</l>
<l>Ridders die hy hebben woude,</l>
<l>Die starc waeren ende onverveert,</l>
<l n="16550">Volgden hem ter betaelgenwert.</l>
<l>X dusent so waster wel,</l>
<l>Die dapper waeren ende snel.</l>
<l>                Daerna quam Troylus, syn broeder,</l>
<l>Syns vaders kynt ende synre moeder,</l>
<l n="16555">Daer der also veel voer mede</l>
<l>Alst myt synen broeder dede,</l>
<l>Die alle op orssen ghewapent saten,</l>
<l>Wel verdeckt uyttermaten</l>
<l>Mit coffertueren al doerhouwen</l>
<l n="16560">Ende mit sindael; men mocht der scouwen</l>
<l>Wonder uyt van volcke trecken.</l>
<l>                Parys quam mitten synen trecken,</l>
<l>Die stout waeren ende wel ghecleet:</l>
<l>Een yghelic had al ghereet</l>
<l n="16565">Sulcke wapen als hem doghen;</l>
<l>Ghyseernen, selcotten, boghen,</l>
<l>Glavien, piecken ende quarelen,</l>
<l>Had elc ghereet te synen deelen.</l>
<l>                Deiphebus quam onvervaert</l>
<l n="16570"><pb n="2,62"/> Op een spaens ors darwaert</l>
<l>Daer syn broeders hielden op tfelt.</l>
<l><milestone unit="fol" n="117r"/> Sy reden scoen haren telt</l>
<l>Hent dat sy te samen quamen.</l>
<l>                Mennoen en dorft hem niet scamen</l>
<l n="16575">Van der gheselscap die hy brochte.</l>
<l>Daer en was niemant hem en dochte</l>
<l>Dat sy alle mit hare scaren</l>
<l>Die werlt al doer mochten varen</l>
<l>Sonder enich wederstaen;</l>
<l n="16580">Dit docht hem allen sonder waen.</l>
<l>Dese ende menich prinche hoghe,</l>
<l>Menich greve, menich hertoghe,</l>
<l>Die ic niet wel en can ghenoemen,</l>
<l>Syn Troyen te hulpe comen;</l>
<l n="16585">Mer die van Troyen te gader hielden.</l>
<l>Der waeren sulcke die segghen wilden,</l>
<l>Dat wel C<hi rend='sup'>m</hi> ridderen waeren</l>
<l>Of meer, verdect in hare scaren.</l>
<l>                Die van Griecken aen dander syde</l>
<l n="16590">Waeren alle ghereet ten stryde,</l>
<l>Ende waeren wel willich toe.</l>
<l>Menelaus die porde doe</l>
<l>Mit synen ridderen ende voer voren</l>
<l>Om te wreken synen toren,</l>
<l n="16595">Ende leiden mit hem V<hi rend='sup'>m</hi> wel</l>
<l>Ridders dapper ende snel,</l>
<l>Die toghen stoutelic onvervaert</l>
<l>Op haer viande als lybaert.</l>
<l>                Dyomedes volgden den coninc</l>
<l n="16600">Die een grote stat bevinc,</l>
<l>Mitten ghenen die hy brochte.</l>
<l>Ic waen niemant en leeft die mochte</l>
<l>Ghenoemen alle die by namen</l>
<l><pb n="2,63"/> Die in syn gheselscap quamen.</l>
<l n="16605">Mer ic weet wel dat in syn heer</l>
<l>Quam menich scacht ende speer.</l>
<l>                Mynheer Achilles en bleef niet achter,</l>
<l>Die gherne wreken soud den lachter</l>
<l>Die den coninc was ghedaen.</l>
<l n="16610">Hy ende die syn reden saen</l>
<l>Daer die bataelge wesen soude.</l>
<l>Hy hadder, onder jonc ende oude,</l>
<l>Wel X dusent ofte meer,</l>
<l>Die toenden dat sy waeren heer</l>
<l n="16615">Teghen die van Troyen op dien dach.</l>
<l>Dit seit Dares diet al sach.</l>
<l>                Anchilocus ende die coninc Fenys,</l>
<l>Die daer hadden groten prys,</l>
<l>- Sy waeren van Cassedonie ghebaren -</l>
<l n="16620">Sy scloeghen seer mit sparen</l>
<l>Een sy ter plaetsen waeren comen</l>
<l>Daer die bataelge was ghenomen.</l>
<l>Mit hem reet menich ridder goet,</l>
<l>Stout ende van orloghe vroet,</l>
<l n="16625">Die ducke te voren waeren vonden</l>
<l>Stout ende ghenendich tallen stonden.</l>
<l>                Doe quam die coninc Aghamennoen,</l>
<l>Die hem niet achter en const doen.</l>
<l>Hy bracht menghen ridder coen,</l>
<l n="16630">Der goede lude waeren te doen,</l>
<l>Dertoe menghen stoutten sargant</l>
<l>Die mit hem comen was int lant</l>
<l>Om te leren haveshede.</l>
<l>Men mocht der scouwen claerhede</l>
<l n="16635">So groet van helmen ende van scilden,</l>
<l>Daer sy opt tfelt te gader hilden,</l>
<l>Al had die dach ghevaeren henen</l>
<l>Ten had nochtant niet nacht ghescenen.</l>
<l><pb n="2,64"/>                 Ten vinsteren van den pallaes laghen</l>
<l n="16640">Veel vrouwen die seer ontsaghen</l>
<l><milestone unit="fol" n="117v"/> Dat vreselicke orloghe ende stryt,</l>
<l>Ic wil wel dat ghys seker syt.</l>
<l>Ecuba, die coninghinne,</l>
<l>Hertoghynnen ende grevynnen,</l>
<l n="16645">Ende daertoe menghe scone vrouwe,</l>
<l>Hadden so jamerlicken rouwe,</l>
<l>Dat sy in ommacht vielen neder;</l>
<l>Ende als sy becomen waeren weder</l>
<l>Versuchten sy seer ende beveden,</l>
<l n="16650">- Het was groot wonder dat sy leveden, -</l>
<l>Als sy saghen te gader ryden</l>
<l>Dat volc ende so vreselicke stryden.</l>
<l>Wat hulpt dat icket u maecte lanc?</l>
<l>Daer was van sclaghe groot gheclanc,</l>
<l n="16655">Want sy vergaderden daer mit nyde</l>
<l>Als vianden aen elcken syde.</l>
<l>                Mit groter vaert quamen ghereden</l>
<l>Die van Cassedonien, die niet en meden</l>
<l>Dat sy opt tfelt beryden mochte,</l>
<l n="16660">Dat sy synt wel see becochten.</l>
<l>Drie dusent waster wel mit scilde</l>
<l>Die haer banieren ghereet hilden,</l>
<l>Elc die syn op synen viant</l>
<l>Ontwe te steken totter hant.</l>
<l n="16665">Joeste oec deden die eerlic was,</l>
<l>Dat seghet tWals daer icket in las.</l>
<l>                Dalrescoenste van dien van bynnen,</l>
<l>Dat was Hector, die men bekynnen</l>
<l>Mochte by den sclaghe die hy gaf.</l>
<l n="16670">Hy scloech des daghes den Griecken af</l>
<l>Menghen ridder stout ende goet.</l>
<l>Coninc Fenix quam in syn ghemoet,</l>
<l>Hy sat op een ors van Spagien.</l>
<l><pb n="2,65"/> - Hy en derf syn lyf niet twe castagien</l>
<l n="16675">Prysen, dien hy te puntte gheraect.</l>
<l>Syn wapen waeren wel ghemaect</l>
<l>Ende wel ghesiert van goude;</l>
<l>Van dien dat een coninc hebben soude</l>
<l>So en ghebrac hem en twint.</l>
<l n="16680">Een joffrouwe die hy had ghemynt</l>
<l>Ende die hem weder had lief,</l>
<l>Gaf hem op mynnen een koverkief,</l>
<l>Dat was op synen helm ghebonden. -</l>
<l>Hector versach hy tien stonden</l>
<l n="16685">Ende voer op synen scilt steken</l>
<l>Mit crachte, dat hy moste breken</l>
<l>In XX stucken ofte meer.</l>
<l>Hector en had gheen groot seer,</l>
<l>Mer den heer gheraecten hy weder</l>
<l n="16690">Op synen scilt, dat hy dat leder</l>
<l>Van der curien al doerstac,</l>
<l>Dats een twint niet te brac,</l>
<l>Ende stac in den buyc dat speer,</l>
<l>Dat syt saghen in dat heer.</l>
<l n="16695">Daer most hy van den orsse vallen</l>
<l>Ter eerden neder voer hem allen</l>
<l>Ende is bleven doot opt tfelt.</l>
<l>Hector namt tors in syn ghewelt</l>
<l>Ende sendet dien hyt senden woude:</l>
<l n="16700">Des daghes dede hy menichfoude</l>
<l>Joeste oec die eerlicke was,</l>
<l>Dat was mynheer Polidamas.</l>
<l>                Die van Cassedonien claegden seer</l>
<l>Den coninc Fenix, haeren heer;</l>
<l n="16705">Sy haddens rouwe ende toerne groot,</l>
<l>Dat hy so jamerlicke bleef doot.</l>
<l>Des en wondert my oec niet.</l>
<l>Elc scloech mit sparen ende liet</l>
<l><pb n="2,66"/><milestone unit="fol" n="118r"/> Lopen, ende scloeghen op Hectore.</l>
<l n="16710">Doch mosten sy wycken saen hore,</l>
<l>Doer die vrese van synen sclaghe:</l>
<l>Sy en condens niet wel verdraghen.</l>
<l>Sy reden op ander die sy vermochten,</l>
<l>Die sy mit groten nyde sochten,</l>
<l n="16715">Sodat sy der M daden stortten.</l>
<l>Daer sach men houwen ende horten</l>
<l>Ende menghen man der nedersteken,</l>
<l>Scilde scoren, arme breken.</l>
<l>Sy daden haer speer luden doerryden:</l>
<l n="16720">En consten halsberch, noch curien,</l>
<l>Noch platen, noch yser wederstaen.</l>
<l>Der en mocht niemant in vreden gaen</l>
<l>So langhe dat men had gheseit</l>
<l>Een Pater noster; al wast hem leit,</l>
<l n="16725">Hy most vallen: dat deed bedwanc.</l>
<l>Menich stout hert wert der so cranc</l>
<l>Dat hy in ommacht most vallen.</l>
<l>Hector quam sclaende op hem allen,</l>
<l>Die de syn hadden verladen;</l>
<l n="16730">Hy deed syn swert in herschen baden</l>
<l>Mit groten sclaghen ende mit sueren.</l>
<l>Die syn en hadden niet moghen dueren,</l>
<l>En had ghedaen succoers van hem.</l>
<l>Dat seid Dares, als ic verneem.</l>
<l n="16735">                Die coninc Anchilocus dreef groot seer.</l>
<l>Om Fenix, daer ic af seid eer,</l>
<l>- Het was wel recht, het was syn oem,</l>
<l>Dieghene die des name goem, -</l>
<l>Deed hy der stortten vyve aen deerde;</l>
<l n="16740">Hy brac den scacht ende ghinc ten swerde</l>
<l>Ende scloechter daer XL met</l>
<l>Dat sy meer en luerden let.</l>
<l>Hy reet op Hector sonder sparen,</l>
<l><pb n="2,67"/> - Hem mocht liever syn, twaren,</l>
<l n="16745">Had hy in syn tentte gheleghen, -</l>
<l>Doch heft hy en op thoeft ghesclegen</l>
<l>So seer, dat hy hem breken deede</l>
<l>Den riem daer die helm was mede</l>
<l>Ghebonden ende vast ghemaect;</l>
<l n="16750">Tsweert scampten af ende heft gheraect</l>
<l>Die curien, mer sy ontstoot.</l>
<l>En had se niet ghewest so goet,</l>
<l>Hy had ghespult sulcken speel</l>
<l>Dat syn oem waer ghewroken wel.</l>
<l n="16755">Mer Hector heft hem so bevaen</l>
<l>Dat hy hem niet en can ontgaen,</l>
<l>Hy en most thoeft te pande laten,</l>
<l>Want hy verbalch hem uyttermaten</l>
<l>Ende sprac te hemwert apenbaer:</l>
<l n="16760">"Her coninc, weet dat voerwaer,</l>
<l>"U doot en sal niet langhe merren,</l>
<l>"Want ghy ende anderen die my erren,</l>
<l>"Ende my scloecht, haddys die stade,</l>
<l>"U sals berouwen al te spade:</l>
<l n="16765">"Des ben ic seker sonder waen,</l>
<l>"Want sy grote averdaet bestaen</l>
<l>"Die my dreyghen doot te sclaen.</l>
<l>"Also help my Got, daer leecht aen</l>
<l>"Haer ongheval ende haer verlies.</l>
<l n="16770">"Wil my Got noch gonnen dies</l>
<l>"Dat ic noch een jaer leven moet,</l>
<l>"Hy en is so condich, noch so goet,</l>
<l>"Ic en sal hem bestaen doen syn graf,</l>
<l>"Ende mittesen swerde thoeft sclaen af.</l>
<l n="16775">"Nu moegdy proeven hoet can snyden!"</l>
<l>Anchilocus en cond niet ontryden,</l>
<l>Want Hector heft syn swert verheven</l>
<l><milestone unit="fol" n="118v"/> Ende heft hem sulcken sclach ghegeven,</l>
<l><pb n="2,68"/> Dat hy hem helm ende hoeft mede</l>
<l n="16780">Van den buycke varen deede:</l>
<l>Die buyck viel hier, dat hoeft ghinder.</l>
<l>Die van Griecken mere ende mynder</l>
<l>Haddens toerne ende rouwe groot.</l>
<l>Nu heft mynheer Hector doot</l>
<l n="16785">Oem ende neve, twe coninghen,</l>
<l>Haefs ende vroet van allen dinghen;</l>
<l>Menghen greve, menghen hertoghe;</l>
<l>Die comen waeren te dien orloghe,</l>
<l>Heft hy ghevelt mit synen swerde,</l>
<l n="16790">Ende heft se onsacht op die eerde</l>
<l>Onder die voete ghefaelgeert.</l>
<l>                Hier waeren die Griecken ghescoffeert,</l>
<l>Ende hebben groten scade ontfaen.</l>
<l>Ende als Achilles heft verstaen</l>
<l n="16795">Van Hector dat die niemaer,</l>
<l>Quam hy of hy ghejaghet waer</l>
<l>Van den duvelen van der hellen;</l>
<l>Hy ende alle syn ghesellen,</l>
<l>Reden te Hectorwert fellicke.</l>
<l n="16800">Der en was so hoghe noch so rycke,</l>
<l>Hy en mocht vruchten seer</l>
<l>Die doot van Hector den heer.</l>
<l>Mer selven was hy onvervaert;</l>
<l>Achilles maecten hem een scaert</l>
<l n="16805">Aen syn volc, dat hem wanhaghede</l>
<l>Ende dat hy synt wel seer claghede.</l>
<l>Nu hoert van den goeden Hector:</l>
<l>Hy reet in die porsse voer</l>
<l>Om die syn te maken coen,</l>
<l n="16810">Des hy wel sal hebben te doen,</l>
<l>Eer ten avonde coemt die dach.</l>
<l>Der wert tehant een groet ghejach</l>
<l>Van den Griecken op die Troyene,</l>
<l><pb n="2,69"/> Die el en gheerden niet te siene</l>
<l n="16815">Dan haer verlies ende haren toren.</l>
<l>Achilles quam ghesclaghen mit sporen,</l>
<l>Die niet en spaerden groot of clene.</l>
<l>Hy hefter hondert wel allene</l>
<l>Mit synen scacht nederghevelt</l>
<l n="16820">Onder die voete mit ghewelt.</l>
<l>Mer dit en was niet saen ghedaen.</l>
<l>Dares doet ons oec verstaen</l>
<l>Dat nye noch ten ghenen tyden</l>
<l>So groet verlies was in beiden syden,</l>
<l n="16825">Noch so grote scade gheschieden,</l>
<l>Noch so groot jamer en ghescieden,</l>
<l>Als des daghes ghescieden daer.</l>
<l>Nu had Hector so groten vaer</l>
<l>Dat hy was achterghedaen mit crachten.</l>
<l n="16830">Twe greven van hoghen ghesclachten,</l>
<l>Die van Troyen ghebaren waeren,</l>
<l>Ende goede ridders, twaren,</l>
<l>Beid myns heren her Hectors ghesellen,</l>
<l>- Ic heb ducke horen tellen</l>
<l n="16835">Dat sy ghenoemt waeren aldus,</l>
<l>Litioen ende Conforbius,</l>
<l>Dit waeren ridders van pryse, -</l>
<l>Mynheer Achilles, te dien pongys</l>
<l>Scloech se doot voer Hectors oghen,</l>
<l n="16840">- Al wast hem leet, hy mostet ghedoghen,</l>
<l>Want hy was selver in groter noot -:</l>
<l>Doer al dat sy niet en waeren bloot</l>
<l>Mer wel ghewapent, deed hy hem bede</l>
<l>Die siele uytten lichaem sceden,</l>
<l n="16845">Ende menghen anderen ridder goet;</l>
<l>Hem allen die quamen in syn ghemoet</l>
<l><milestone unit="fol" n="119r"/> Deed hy rumen haer ghereyden.</l>
<l>Hector en woud niet langher beiden,</l>
<l><pb n="2,70"/> Hy en most van der plaetse trecken.</l>
<l n="16850">Had Troylus mit synen averdecten,</l>
<l>Ghemert een luttel, Hector waer</l>
<l>Syns lyfs nu in groten vaer,</l>
<l>Want syn gheselscap was vermoyt</l>
<l>Ende hy had selven seer ghebloeyt</l>
<l n="16855">In syn aenschyn, van eenre wonden</l>
<l>Die hy had ontfaen te dien stonden.</l>
<l>Mer ic en heb gheseit noch niet</l>
<l>Hoe hy se ontfinc ende hoe hem sciet.</l>
<l>                Als die goede Hector siet</l>
<l n="16860">Dat hy dus van den velde sciet,</l>
<l>Bebloet int aenschyn ende mit crachte,</l>
<l>Deedt synre hertte herde onsachte.</l>
<l>Doe hy sach ten pallaeswert</l>
<l>Der menghe vrouwe stont ververt</l>
<l n="16865">Om hem ende die mit hem waeren,</l>
<l>En wist hy hem hoe ghebaren:</l>
<l>Hy scaemden hem ende wert root,</l>
<l>Hem waent liever waer hy doot,</l>
<l>Dan hy ghedaen had den keer.</l>
<l n="16870">Ten wyghe, daer hy af was comen eer,</l>
<l>Keerden hy of hy waer verwoet,</l>
<l>Ende heeft Merioen ghemoet,</l>
<l>Den coninc van den lande van Inde,</l>
<l>Dien her Achilles seer mynde.</l>
<l n="16875">- Hy was syn neve, het was recht;</l>
<l>Merioen had nu ende echt</l>
<l>Int orloghe seer wel ghedaen. -</l>
<l>Mynheer Hector heft hem bestaen</l>
<l>Ende heft hem enen sclach ghegeven,</l>
<l n="16880">Dat hy doer noot torsse most begeven,</l>
<l>Ende den helm mitter ventaelgen</l>
<l>Af deed vlieghen sonder faelgen,</l>
<l>Ende die hersche uytten hoefde springhen:</l>
<l><pb n="2,71"/> Men en hoerden noyt lesen noch singhen</l>
<l n="16885">Dat enich man had moghenthede</l>
<l>Noch cracht te doen dat Hector dede.</l>
<l>                Mynheer Achilles waenden bederven</l>
<l>Van rouwen, dat hy daer sach sterven</l>
<l>Synen neve ende synen vrient.</l>
<l n="16890">Nu hoert hoe hy Hector dient</l>
<l>Weder mit enen groten scachten:</l>
<l>Hy heft hem mit groter crachten</l>
<l>Den scilt al byder hant al doersteken,</l>
<l>Dat die manikelen mosten breken.</l>
<l n="16895">Mer, dat hy die hant liet sincken</l>
<l>Hy en had niet leden, sonder mincken</l>
<l>Aen twe vingheren van der hant.</l>
<l>Hector keerden op hem tehant</l>
<l>Ende gont hem weder mit tween sclaghen;</l>
<l n="16900">- Van den mynsten mocht hem wanhaghen</l>
<l>Den besten ridder die nu leeft,</l>
<l>So groot was elc die hy hem gheeft. -</l>
<l>Opten helm heeft hy hem gheraect</l>
<l>Ende heft hem thoeft also mismaect,</l>
<l n="16905">Dat men wel wiste, eer hy ghenas,</l>
<l>Dat Hector daer te wreken was.</l>
<l>                Hector sprac tot hem mittesen:</l>
<l>"Her Achilles, ten mach niet wesen</l>
<l>"Dat ghy vergaderen wilt aen my,</l>
<l n="16910">"Ghy en moet weten hoe scarp dat sy</l>
<l>"Myn swert ende myn sclaghe kynnen.</l>
<l>"Ic heb dermede IIJ coninghinnen</l>
<l>"Weduwe ghemaect op desen dach.</l>
<l>"Myn sweert begheert oec dattet mach</l>
<l n="16915">"Drincken sat van uwen bloede.</l>
<l>"My en wert oec nummermeer wel temoede</l>
<l><milestone unit="fol" n="119v"/> "Voert synen gheere heeft ghedaen:</l>
<l>"Sy en connens oec niet wel ontgaen,</l>
<l><pb n="2,72"/> "Her Achilles, ist cort of lanc,</l>
<l n="16920">"Ic en salder af maken synen dranc."</l>
<l>                Avermoedich, fier ende fel</l>
<l>Was Achilles, dat weet men wel.</l>
<l>Hy en versweech Hector twint,</l>
<l>Al was hy weert ridder ende bekynt,</l>
<l n="16925">Mer hy sprac hem toe fellicke:</l>
<l>"Her Hector, ghy toent quade ghelicke</l>
<l>"Van diere taelen, des es onlanc,</l>
<l>"Want ghy most aen uwen danc</l>
<l>"Tfelt rumen, daert u was leet!</l>
<l n="16930">"Dit was u doen onghereet.</l>
<l>"Doe ghy uwen luden den rugghe most keren,</l>
<l>"Ghy bejaghede wel luttel eren,</l>
<l>"Voer die vrouwen die te pallaes laghen</l>
<l>"Ende allegader tuwert saghen,</l>
<l n="16935">"Daer ghy hadt so groten vaer,</l>
<l>"Dat ghy vlien most apenbaer.</l>
<l>"By der trouwen die ic ben sculdich u,</l>
<l>"Ghy beghert ende segt hier nu</l>
<l>"Sulcke taele ende sulcke hoverde,</l>
<l n="16940">"Die u sal comen van uwen swerde</l>
<l>"Sonder twivel u noch sal doen scheyden</l>
<l>"Ende die gheselscap breken van u beiden.</l>
<l>"U swert moet hebben enen anderen heer,</l>
<l>"Mer ten ghewynt nummermeer</l>
<l n="16945">"Enghenen also wel gheraect</l>
<l>"Noch van doechden also volmaect,</l>
<l>"Mynheer Hector, als ghy syt."</l>
<l>                Sy en hadden doe noch stade noch tyt</l>
<l>Ander redene te vertrecken.</l>
<l n="16950">Troylus quam mit synen recken,</l>
<l>Dier hy IJ dusent had of mee,</l>
<l>Die som waeren van aver see,</l>
<l>Ende som der van den lande ghebaren,</l>
<l><pb n="2,73"/> Ende alle ridders uytvercaren.</l>
<l n="16955">Der en was gheen langher stilhouden:</l>
<l>Sy borghen luttel, mer sy gouden</l>
<l>Sunderlinghe sclaghe ende grote steken,</l>
<l>Die op helme ende op scilde bleeken</l>
<l>So vreselicke, dat men wael kinde</l>
<l n="16960">Dat deen den anderen niet en mynde.</l>
<l>Daer dadent wel die nu syn comen.</l>
<l>Oec ontfinghen se luttel vromen</l>
<l>Van den Griecken die sy vonden.</l>
<l>Mer die Griecken en mochten tien stonden</l>
<l n="16965">Op tfelt ghedueren noch langher beiden:</l>
<l>Sy waeren mit crachten van der heiden</l>
<l>Ende uyt haeren lytsen ghedaen:</l>
<l>Vyf C heefter daer ontfaen</l>
<l>Sulcke sclaghe ende sulcke wonden</l>
<l n="16970">Dat sy niet meer op en stonden.</l>
<l>                Eert yet lanc derna verginc,</l>
<l>Quam Menelaus die coninc</l>
<l>Mit herden menghen hoghen man,</l>
<l>Daer die Griecken vercoeverden an,</l>
<l n="16975">Want sy hem wel te staden quamen,</l>
<l>Ende grote scade op hem namen:</l>
<l>Die wilden sy die wrake sien</l>
<l>Van Achilles luden ende van drien</l>
<l>Coninghen die Hector scloech doot.</l>
<l n="16980">Groot verlies ende groten noot</l>
<l>Hadden nu die Troyen onfaen,</l>
<l>En had mynheer Mennoen ghedaen,</l>
<l>Die oec coninc was ende rycke.</l>
<l>Hy bracht mit hem sekerlicke</l>
<l n="16985">X dusent ridderen ofte mee,</l>
<l>Die allegader staken ontwe</l>
<l><milestone unit="fol" n="120r"/> Haer scachten op lichaem ende op scilde.</l>
<l>Selven was Mennoen van sclaghen milde,</l>
<l><pb n="2,74"/> Die men te recht mocht ontsien.</l>
<l n="16990">Hy deder van den velde vlien</l>
<l>Alleen hondert ende orsse laten</l>
<l>Die niet meer ghesont en saten.</l>
<l>Hier wert die tornoy wel gheraect</l>
<l>Ende menich ridder seer mismaect.</l>
<l n="16995">Hier reden die levende aver die doden.</l>
<l>Der en was so coen noch so bloden,</l>
<l>Hy en most hem verweren of tlyf verliesen:</l>
<l>Van den tween most hy ommer kiesen,</l>
<l>Hy en mocht fernieren ander pande.</l>
<l n="17000">Hoefde, voete, arme ende hande,</l>
<l>Scloech men daer af, so dattet bloet</l>
<l>Hem uyt allen leden woet</l>
<l>Ende heeft ghemaect al root dat gras</l>
<l>Dat te voren groen was.</l>
<l n="17005">                Menelaus reet teghen Mennoen</l>
<l>Dat elc den scacht mittien doen</l>
<l>Brac totter hant ende dat sy quamen</l>
<l>Te samen mit orssen ende mit lichamen,</l>
<l>Ende beide mosten sonder beiden</l>
<l n="17010">Mit crachten rumen haer ghereide.</l>
<l>Ende als die coninc Menelaus</l>
<l>Vercoeveren waende, quam Troylus</l>
<l>Die hem heeft ghesteken so onsachte,</l>
<l>Midden doer die borst mit enen scachte,</l>
<l n="17015">Dat hy viel neder anderwerven.</l>
<l>Hy hadden sekerlicke doen sterven,</l>
<l>Mer die halsberch bleef gheheel.</l>
<l>Van synen luden een groot deel</l>
<l>Hiet hy daer so willecome,</l>
<l n="17020">Dat sy niet meer en waeren vrome.</l>
<l>                Hier heft Achilles ghemoet</l>
<l>Hector, die hem ducke groet</l>
<l>Mit groten sclaghen ende onsachten:</l>
<l><pb n="2,75"/> Hy sals hem oec qualic wachten</l>
<l n="17025">Hector en sal hem doen syn speel.</l>
<l>Ic waen hy en deed deraen niet wel</l>
<l>Dat hy voer hem daer so ducke quam,</l>
<l>Want Hector was al te gram</l>
<l>Ten stryde ende van quaden spele.</l>
<l n="17030">Daer ontfinc echt Achilles vele</l>
<l>Sclaghe, die hem seer waghen,</l>
<l>Die en conste niemant verdraghen</l>
<l>Dien hy te stryde bevaeren mochte.</l>
<l>Hy was dol die hem ducke sochte.</l>
<l n="17035">So fellicke grueten hy der vele,</l>
<l>Sy mochten wel van synen spele</l>
<l>Allegader syn gheleert.</l>
<l>Hem wert Achilles echt ontkeert</l>
<l>Mit groter hulpen ende ontvert,</l>
<l n="17040">Des hy hem uyttermaten ert.</l>
<l>Nochtant had hy hem een fel ghebuer</l>
<l>Ghewesen, eer hy hem ontfoer.</l>
<l>                Nu sal hy ander speel bestaen.</l>
<l>Hier hebben die Troyene ghevaen</l>
<l n="17045">Menelaus ende by den breydel ghenomen,</l>
<l>Mer sy en consten mit hem niet ontcomen</l>
<l>Uytter porssen daer hy hilt,</l>
<l>Al had hy selven wel ghewilt.</l>
<l>So dichte wast van luden daer</l>
<l n="17050">Men en wist noyt, verre noch naer,</l>
<l>Even veel volcks dat hem so weerde,</l>
<l>Al syn gheselscap; want syn sweerde</l>
<l>En meden sy niet noch haer gescerme;</l>
<l>Sy daden vlieghen hand ende arme,</l>
<l n="17055">Hoefden van den buycke ende ander lede.</l>
<l>Het soud schynen onwaerhede</l>
<l>Seid ic die waerheit van den luden</l>
<l><milestone unit="fol" n="120v"/> Die daer van der werlt schieden:</l>
<l><pb n="2,76"/> Dat ongheval ende dat verlies,</l>
<l n="17060">Dat daer so lanc so meer wies,</l>
<l>En seid u niemant die nu leeft.</l>
<l>                Als Dyomedes dit vernamen heft,</l>
<l>Waenden sy te langhe hebben ghemert;</l>
<l>Het scheen dat hy was verert</l>
<l n="17065">Op die van Troyen te dien pongyse.</l>
<l>Wel ghewapent ende ridders van pryse</l>
<l>Scloghen haer orsse mit spaeren vaste,</l>
<l>Ende voeren als wrede gaste</l>
<l>Op haer vianden haer scachten</l>
<l n="17070">Breken, ende proeven haer crachten,</l>
<l>Mer dit en was niet sonder weer.</l>
<l>Sulc stac daer ontwe syn speer,</l>
<l>Die der thoeft om te pande most laten.</l>
<l>Daer waster veel blyde uyttermaten</l>
<l n="17075">Dat daer was comen toe,</l>
<l>Ende menghen docht oec al te vroe</l>
<l>Dat hy ten stryde comen was,</l>
<l>Die men daer ligghen sach int gras,</l>
<l>Uytten ghereyde ridders ghesteken</l>
<l n="17080">Dat been ofte arm most breken.</l>
<l>Ten mach niet syn hy en was onvroe.</l>
<l>Ic waen dieghene oec was alsoe</l>
<l>Die men die darmen uyt sach hanghen.</l>
<l>Seer ghewont ende oec ghevanghen</l>
<l n="17085">Bleefter in beiden syden veel.</l>
<l>In dien selven nytspeel</l>
<l>Quam Dyomedes toeghejaghet.</l>
<l>Der en was so hoghe dien hy verdraghet</l>
<l>Soe veel als van eenre pere.</l>
<l n="17090">Oec ontfinc hy in syn heere</l>
<l>Groet verlies ende scade.</l>
<l>Dyomedes, by der mynnen rade,</l>
<l>Heft Troylus opten scilt ghesteken,</l>
<l><pb n="2,77"/> Sodat hy daer saen deed breken,</l>
<l n="17095">Van den ghereyde, dat hy viel op deerde;</l>
<l>Hy nam tors, dat hy seer begheerde</l>
<l>Te gheven eenre joffrouwen,</l>
<l>Die sy beide mynde mit trouwen:</l>
<l>Dat was Calcas dochter, Briseida.</l>
<l n="17100">Hy riep enen synen neve na</l>
<l>Ende seid: "Vrient, ghy moet my doen</l>
<l>"Een baetscap in dat pauweloen</l>
<l>"Daer die aerne op staet van goude.</l>
<l>"Vuert daer dit ors dat ic hier houde.</l>
<l n="17105">"Segt der scoenre Bryseida,</l>
<l>"Dat syt doer mynen wille ontfae</l>
<l>"Ende dat icket haer mit u seinde;</l>
<l>"Ic want op enen die se mynde</l>
<l>"Ende noch huden des daghes doet,</l>
<l n="17110">"Dats Troylus, die menich ghemoet</l>
<l>"Huden heft doer haer ghedaen</l>
<l>"Ende onser luden veel heft ghevaen.</l>
<l>"Bidt haer te peinsen om my</l>
<l>"Ende dat sy my ghenadich sy,</l>
<l n="17115">"Of ic moet ducke syn in vaer,</l>
<l>"Want myn welvaeren staet in haer."</l>
<l>                Die knape keerden van den stryde</l>
<l>Ende scloech mit sparen syn rossyde,</l>
<l>Sodat hy langher niet en spaert</l>
<l n="17120">Hy en reet te pauweloenwart,</l>
<l>Daer hy die scoen joffrou vant;</l>
<l>Doe hy daer quam beete hy tehant</l>
<l>Ende heft tors by den breydel ghenomen.</l>
<l>"Joffrou," seid hy, "ic ben hier comen</l>
<l n="17125">"Van mynsheren weghe Dyomedes,</l>
<l>"Die algader u eyghen es</l>
<l>"Ende was synt hy u tierst sach.</l>
<l>"Hy ontbiet u goeden dach</l>
<l><pb n="2,78"/><milestone unit="fol" n="121r"/> "Ende seint u dit ors op mynne.</l>
<l n="17130">"Ghy syt so vast in synen synne,</l>
<l>"Dat hy uwes niet en can vergheten.</l>
<l>"Troylus, die derop was gheseten,</l>
<l>"Ende menghe joeste daerop dede,</l>
<l>"Stac hy deraf ende ander mede</l>
<l n="17135">"Heft hy van den orssen doen vallen.</l>
<l>"Ic en weet tghetal niet van allen,</l>
<l>"Mer ic weet wel dat myn oghen saghen</l>
<l>"Dien steke diere IJ<hi rend='sup'>c</hi> claghen,</l>
<l>"Die hy velden mit synen speer.</l>
<l n="17140">"Der en is gheen, ic en waent hem deer</l>
<l>"Ende die deraf sal dese naeste maent</l>
<l>"Ghenesen. Bedroghen is hy die anders waent.</l>
<l>"Ende oec ontbiet hy u by my</l>
<l>"Dat hy is al u eyghen vry."</l>
<l n="17145">Aen den togel van syden ghedaen</l>
<l>Heft sy dat ors van hem ontfaen.</l>
<l>                "Vrient," seid sy, "segt uwen heer,</l>
<l>"Dat dunct my wel cleyne eer,</l>
<l>"Dat hy my heft ghedaen hiermet.</l>
<l n="17150">"By Gade ende by mynre wet,</l>
<l>"Ic waen hy heft gheleit aen my</l>
<l>"Cleyne mynne. Ic seg u twy:</l>
<l>"Mynde hy my, hy soud mynnen</l>
<l>"Ende eren mit recht die my kynnen</l>
<l n="17155">"Ende allen die my goets gonnen;</l>
<l>"Hy en soud hem niet onthouden konnen</l>
<l>"Hy en soud se altoes verdraghen</l>
<l>"Ende niet haeren laster jaghen,</l>
<l>"Noch haeren toern, noch haer verlies.</l>
<l n="17160">"Hierby weet ic die waerheit dies,</l>
<l>"Ende oec moeghdyt weten wael.</l>
<l>"Ghy hebt ghehoert. Dorpers tael</l>
<l>"Seid: ""Dieghene die mynt die man,</l>
<l><pb n="2,79"/> ""Dat hy synen hont goets gan"".</l>
<l n="17165">"Ic ontbiede hem wel te voren:</l>
<l>"Ic sal noch, eer V daghe, horen,</l>
<l>"- Vind ic denghenen diet wil vertellen, -</l>
<l>"Dat hy van orssen ende van ghesellen</l>
<l>"Sal syn verlies hebben vergouden;</l>
<l n="17170">"Men en derf hem aver garsoen niet houden.</l>
<l>"Om laster ende om scade te doen</l>
<l>"Synen viant, is hy so coen</l>
<l>"Ende een die beste die nu leeft;</l>
<l>"Ic en weet man, die riddersnaem heeft,</l>
<l n="17175">"Die hem ghelycket, tensy een,</l>
<l>"Dat is Hector, ende el engheen</l>
<l>"Noch van Griecken noch van Troyen;</l>
<l>"Hy sal bescudden syn proyen</l>
<l>"Herde scone ende apenbaer.</l>
<l n="17180">"Der en is so heverdich gheen daer</l>
<l>"Onder al dat Griexe heer,</l>
<l>"Hy en gruetten mitten speer;</l>
<l>"Die sal hebben goede aventuer,</l>
<l>"Of hy maect hem syn ors te suer</l>
<l n="17185">"Dat hy nu heft verlaren.</l>
<l>"Vaert weder ende brenct dinen heer voren</l>
<l>"Van mynen monde sonder brief,</l>
<l>"Ic en haeten niet: het is myn lief.</l>
<l>"Ten is gheen so vremden man,</l>
<l n="17190">"Die ic wiste dat my gan</l>
<l>"Goets, ic en gonne hem oec te bet.</l>
<l>"Ic waen oec wel by mynre wet,</l>
<l>"Mynden my dyn heer, hy en soud niet pynen</l>
<l>"Om laster te doen den mynen."</l>
<l n="17195">                Die knape nam oerlof aen haer</l>
<l>Ende sy antwoerden: "Vrient, nu vaer,</l>
<l>"Gade bevalen; ic gans u wel".</l>
<l><milestone unit="fol" n="121v"/> - "Joffrou," seid hy, "nu blyft wel."</l>
<l><pb n="2,80"/> - "Ic doen, vrient," seid sy te deser stond,</l>
<l n="17200">"Ic blyve in hoghe ende ghesont,</l>
<l>"Hoe so ickes my nu ghelaet."</l>
<l>                Die knape volghden die rechte straet</l>
<l>Die hem leiden ten orloghe,</l>
<l>Daer menich greve ende hertoghe</l>
<l n="17205">Ende menich hoghe baroen</l>
<l>Jamerlicke syn eynde most doen.</l>
<l>                Nu was comen mynheer Parys</l>
<l>Mit menghen rudder haefs ende wys,</l>
<l>Die menghen sargant mit hem brachte.</l>
<l n="17210">Sy reden ghesynlicke ende al sachte,</l>
<l>Ende spienen selscotte ende boghen,</l>
<l>Dat dicker die quarelen vloghen</l>
<l>Dan te wynter doet die hagel.</l>
<l>Daer en is so stout noch behagel,</l>
<l n="17215">Hem en dunct dat hy wel heft ghevaeren</l>
<l>Mach hy mitten lyve ontfaren.</l>
<l>Ic en wilt u langher maken niet.</l>
<l>Der is so groot vernoy gheschiet</l>
<l>Ende sulcke scade cortelicke,</l>
<l n="17220">Ten sach nye man des ghelycke,</l>
<l>Dan nu ghescieden in beiden syden;</l>
<l>Mer die van Griecken nu ter tyden</l>
<l>En consten langher niet ghedraghen:</l>
<l>Sy vloen daer sy die ander saghen</l>
<l n="17225">Al bynnen haer pauweloen.</l>
<l>En waert doer mynheer Aghamennoen,</l>
<l>Die hem succoers daer heft ghedaen,</l>
<l>Een en waer daer niet ontgaen,</l>
<l>Sy en waeren doot of ghescoffeert.</l>
<l n="17230">Dus wast te voren ghevisiert,</l>
<l>Dat sy die weer houden souden.</l>
<l>Hy en wondert niet dat sy verbouden</l>
<l>Die Griecken, doe sy comen saghen,</l>
<l><pb n="2,81"/> Beid mit vrienden ende mit maghen,</l>
<l n="17235">Dier hy X<hi rend='sup'>m</hi> mit hem brochte,</l>
<l>- Ic waen, hy ver suecken mochte</l>
<l>Haer ghenote eer sy se vonden, -</l>
<l>Ghereden op orsse, helme ghebonden,</l>
<l>Scilt om den hals, scacht in die hant,</l>
<l n="17240">Ende scloeghen mit sparen op die viant,</l>
<l>Ende deden doer hertten ende doer syden</l>
<l>Dat yser van haere speer glyden,</l>
<l>Hem en conste halsberch niet ghescluten.</l>
<l>Beide van bynnen ende van buten,</l>
<l n="17245">Waster veel in groten vaer.</l>
<l>Die orssen ronnen haer ende daer</l>
<l>Daer die ridders af waeren ghesteken:</l>
<l>Daer mocht men sien ghereide breken,</l>
<l>Mit stucken sien hanghen die coffertueren.</l>
<l n="17250">Wildic nu segghen alle daventuere</l>
<l>Die daer ghesciede, ic en constet ghedoen.</l>
<l>Mynheer die coninc Aghamennoen</l>
<l>Heft die van Troyen wederstaen,</l>
<l>So die doot bleven ende ghevaen</l>
<l n="17255">Mosten sy daer M ridders laten.</l>
<l>Hier misvielt hem uyttermaten</l>
<l>Dat sy mosten rumen tfelt:</l>
<l>Dat seit ons dat boec diet ons vertelt.</l>
<l>                Dat groot verlies ende dat groot seer</l>
<l n="17260">En hadden sy verwonnen nummermeer,</l>
<l>En had ghedaen Polidamas,</l>
<l>Die van Damasse heer was,</l>
<l>Ende mit den coninck Fyoen,</l>
<l>Die menghen prinche ende baroen</l>
<l n="17265">Ende menghen ridder had daer:</l>
<l>Ic waen wel weten averwaer</l>
<l>Dat hy der X<hi rend='sup'>m</hi> had van mesniden.</l>
<l>Tghetal van Polidamas luden</l>
<l><pb n="2,82"/> En can ic niet vertellen wel,</l>
<l n="17270"><milestone unit="fol" n="122r"/> Daer menich ridder goet ende snel,</l>
<l>Ende goet gheproeft te menghen stonden,</l>
<l>Waeren mit hem, die doer die wonden</l>
<l>Die sy hadden waeren tontsiene.</l>
<l>Hierby vercoeverden die Troyene,</l>
<l n="17275">Die viel verloeren op dien dach.</l>
<l>Eert hiertoe quam was menich sclach</l>
<l>Beid ontfaen ende ghegeven</l>
<l>Ende menich hoghe man doot bleven.</l>
<l>Ic weet wel dat ment vint bescreven,</l>
<l n="17280">Eer sy se van den velde dreven,</l>
<l>Dat sy XX<hi rend='sup'>m</hi> ridders verloren,</l>
<l>Starc, stout ende uytvercoren.</l>
<l>Recht opter gracht by der muere</l>
<l>Was die vreselicke scoffertuere</l>
<l n="17285">Al den dach al even goet.</l>
<l>Der bleef menich goet man doot,</l>
<l>Die men te recht mocht claghen.</l>
<l>Die vrouwen ten pallaes laghen</l>
<l>Sy mochten wel algader sien</l>
<l n="17290">Vergaderen, jaghen ende vlien,</l>
<l>Ende wiet daer wel of anders doet.</l>
<l>Polidamas deed daer menich ghemoet</l>
<l>Ende menich pongys der hy by wan</l>
<l>Menich ors, ende menghen man</l>
<l n="17295">Deed hy der sterven ende misbaren.</l>
<l>Som die joffrouwen die der waren</l>
<l>Wisten syn ghedachte wael,</l>
<l>Mer aen her ghelaet ende aen her tael</l>
<l>En wert men niet ghewaer des.</l>
<l n="17300">Hy ende mynheer Dyomedes</l>
<l>Quamen niet anderssyns te gader</l>
<l>Dan of malcanders vader</l>
<l>Of anders broeder had verscleghen,</l>
<l><pb n="2,83"/> So seer hebben hem die deghen</l>
<l n="17305">Langhe ghehaet ende mit groten nyt.</l>
<l>Ic waen daer in allen den stryt</l>
<l>Gheen twe so fellicke joesteerden.</l>
<l>Sy braken haer scacht der sy pongeerden.</l>
<l>Dyomedes voer uytten ghereyde,</l>
<l n="17310">Sodat hy ende syn ors beide</l>
<l>Op deerde laghen onder die voet.</l>
<l>Der en was niemant ten docht hem goet</l>
<l>Dat hy arm noch been en brac.</l>
<l>Een groet ors daer hy en af stac,</l>
<l n="17315">Dat heft hem een sarjant ghenomen</l>
<l>Eer hy der weder op const comen,</l>
<l>Die der Troylus present af deede.</l>
<l>Helena ende ander vrouwen mede</l>
<l>Saghen die joeste ende dit ghemoet:</l>
<l n="17320">Doe trat deen dandere op den voet</l>
<l>Ende hebben mit vingheren ghewyst</l>
<l>Polidamas ende ghepryst.</l>
<l>                Als Troylus tors heft ontfaen,</l>
<l>"Vrient", seid hy, "my heft ghedaen</l>
<l n="17325">"Dyn heer menghe haveshede.</l>
<l>"Dese ende alle danderen mede,</l>
<l>"Die hy my ende den mynen deede,</l>
<l>"Dat loen hem Got! Vond ickes noch stede</l>
<l>"Dat ickes hem dancken mochte,</l>
<l n="17330">"Dat hy enich dinc aen my sochte,</l>
<l>"Daer ic af had moghenthede,</l>
<l>"Daer ic hem dancken mocht mede,</l>
<l>"Dan soud ickes herde blyde syn,</l>
<l>"Ende ic wille algader wesen syn,</l>
<l n="17335">"Ende altoes syn in syn ghebode.</l>
<l>"Heer, blyft ghesont; vrient, vaert te Gode,</l>
<l>"Ende segghet dynen heer aldus,</l>
<l>"Hem heft vermeten Troylus</l>
<l><pb n="2,84"/> "Hy salder sulcke joest op doen,</l>
<l n="17340">"Het sal breken sulc aertsoen</l>
<l>"Dat noch vast is ende goet.</l>
<l><milestone unit="fol" n="122v"/> "Hy en hebbe misval ende ramspoet,</l>
<l>"Hy sal hem tonen noch so huden,</l>
<l>"Men sal van synre behagelheden,</l>
<l n="17345">"Beide van sclaghe ende van steken,</l>
<l>"Voer syn scone amye spreken,</l>
<l>"Ende oec alt lant al aver al."</l>
<l>So deed hy oec, als ic u sal</l>
<l>Hierna corttelicke vertellen.</l>
<l n="17350">Mynheer Achilles ende syn ghesellen</l>
<l>Hielden die Troyene so cort,</l>
<l>Die menghen sclach ende hort</l>
<l>Hebben daer van hem ontfaen,</l>
<l>Sy mosten sterven ofte bestaen</l>
<l n="17355">Hem te wreken ende te weren:</l>
<l>Dat en stont hem niet tontberen.</l>
<l>Nochtant, sat sy hem setten ter weer,</l>
<l>Deed se Achilles mit synen speer</l>
<l>Van den orsse vallen neder,</l>
<l n="17360">Ende als sy waenden opstaen weder</l>
<l>En conden sy hem niet ontgaen,</l>
<l>Hem en come hulpe saen.</l>
<l>                Troylus sat op Pesselande,</l>
<l>- Ic waen men in ghenen lande,</l>
<l n="17365">Noch ver, noch na, in gheen stat,</l>
<l>Beter ors en vande dan dat -;</l>
<l>Hy had enen groten halsberch an,</l>
<l>- Beter en sach noyt man,</l>
<l>So en doet oec nummermeer,</l>
<l n="17370">Het was wel recht het was een heer, -</l>
<l>Mit enen pastele groene;</l>
<l>Enen scacht mit enen roden ponioene,</l>
<l>Dien hem Bryseida, syn amye,</l>
<l><pb n="2,85"/> Had ghesent op goede vrye,</l>
<l n="17375">Heft men hem in die hant ghegeven,</l>
<l>Daer menich mit verloes syn leven;</l>
<l>Hy had enen helm van goeden stael,</l>
<l>Daer menich steen van crystaele</l>
<l>Stont in ende menich sardyn,</l>
<l n="17380">Die bloet teghen die sonne schyn</l>
<l>Alsof hy al ontsteken waer.</l>
<l>Troylus was worden ghewaer,</l>
<l>Van enen synen ridder die voer joesteerden,</l>
<l>Dat Achilles quam synre veerde,</l>
<l n="17385">Ende heft denghenen so ghesteken</l>
<l>Dat hem thertte most breken</l>
<l>Ende hy nederviel opt gras.</l>
<l>Ic en weet hoe syn naeme was,</l>
<l>Mer Troylus hads groten rouwe,</l>
<l n="17390">Want hy was hem wel ghetrouwe</l>
<l>Ende te synen dienst wel ghereet;</l>
<l>Hierby ist recht dat hem sy leet.</l>
<l>Troylus dacht "Dit wort vergouden!"</l>
<l>Hy en cond hem niet langher onthouden</l>
<l n="17395">Hy en scloech te Achilleswert mit nyde.</l>
<l>Te middenwert van der luchter syde</l>
<l>Heeft hy Achilles gheraect</l>
<l>Ende heft hem een wonde ghemaect,</l>
<l>Dat syn scacht doerbaren deede</l>
<l n="17400">Halsberch ende syn syde mede.</l>
<l>Hy liet hem sincken als die vroede.</l>
<l>Ten waer hem niet vergaen te goede,</l>
<l>Waer hy sittende bleven styf;</l>
<l>Hy hadder in ghescaten syn lyf,</l>
<l n="17405">Doch die steke die hy ontfinc</l>
<l>Was niet so cleyn dat hy ontginc</l>
<l>So lichtelicke, hy en moste</l>
<l>Syn ghereyde maken woeste,</l>
<l><pb n="2,86"/> Ende wert ghewont seer onsachte,</l>
<l n="17410">Dat hy die naeste XIIIJ nachte</l>
<l>Most ligghen op syn bedde,</l>
<l>- Hy haddet liever ghelaten, wedde. -</l>
<l>En waer hy tehant niet op gesprongen,</l>
<l><milestone unit="fol" n="123r"/> Men mocht hem wel hebben ghesongen</l>
<l n="17415">Als men voer den doden doet.</l>
<l>Mer hy was so dapper ende so goet</l>
<l>Dat hy schier ten orsse quam,</l>
<l>Ende hyt mitten breydel nam</l>
<l>Ende taersoen sonder merren greep,</l>
<l n="17420">Ende sprancter in sonder steghereep.</l>
<l>Mer Troylus en hadden niet so gelaten,</l>
<l>Alle die voer Troyen saten</l>
<l>En haten hy niet als hy hem deede:</l>
<l>Hy ghinc ten swerde, der hy hem mede</l>
<l n="17425">Enen sclach so vreselic gaf,</l>
<l>Dat ons Dares seit daeraf,</l>
<l>- Ist also als hy vertelt, -</l>
<l>Die sclach en heft anders niet ghebeelt</l>
<l>Dan of het waer een donresclach;</l>
<l n="17430">Der wert aver so groet ghejach,</l>
<l>So groet gheluyt ende so groot gheloep,</l>
<l>Sy vielen by XL aver een hoep.</l>
<l>                Daer mynheer Hector quam gereden</l>
<l>En syn sy sonder scade niet leden.</l>
<l n="17435">Die by hem waeren, most hy gheraken;</l>
<l>Hy ende syn broeder scloeghen ende staken</l>
<l>So, dat hem niemant en dorst genaken;</l>
<l>Sy deeden been ende arme craken,</l>
<l>Sy braken scilde ende aertsoen;</l>
<l n="17440">Der vloghen dicker die trinsoen</l>
<l>Dan sne te wynter ofte reghen.</l>
<l>Sy scloeghen menghen coenen deghen,</l>
<l>Oec hebben sy der veel verlaren.</l>
<l><pb n="2,87"/> Hy en wert nye van wyve ghebaren,</l>
<l n="17445">Dat waen ic wel, in onsen tyden,</l>
<l>Die hoerden spreken van sulcken stryde.</l>
<l>                Daer doechden seer wel die Troyene</l>
<l>Ende namen op hem swaer speel tontsiene,</l>
<l>Omdat sy Achilles wouden vaen.</l>
<l n="17450">Sy hebbens oec so veel ghedaen,</l>
<l>Dat daer doe comen waer alsoe;</l>
<l>Mer Thelamon die quamder toe</l>
<l>Ende die greve van Athenen,</l>
<l>Die syn goet hielt van hem te lene:</l>
<l n="17455">En waer doer hem, hy waer daer bleven</l>
<l>Ghevaen, want sy hebben ghegeven</l>
<l>Ende ontfaen menghen sclach.</l>
<l>Et had ghewest die beste dach</l>
<l>Achilles vriende ende syne maghen,</l>
<l n="17460">Die sy nie mit oghen saghen,</l>
<l>Hadden die IJ yet langher ghemert,</l>
<l>Want hy was den synen ontfert,</l>
<l>Dat sy hem cume scouwen mochten;</l>
<l>Doch droeghen sy hem ende vochten</l>
<l n="17465">Dat sy hem uytter parsen brochten.</l>
<l>Mer eert so quam, ic waent becochten</l>
<l>Drie hondert Griecken niet V myn.</l>
<l>Hier bejaghede se cleyn ghewyn,</l>
<l>Dat sy om enen man verloren</l>
<l n="17470">So menghen ridder uytvercoren.</l>
<l>Doch wast hem liever, syt seker dies,</l>
<l>Dan hy doot waer, want her verlies</l>
<l>Had meerre ghewest XX vout,</l>
<l>So starc was Achilles ende so stout;</l>
<l n="17475">Mer avermoedich was syn ghelaet,</l>
<l>Op hem was al haer toeverlaet.</l>
<l>Wat mocht icker af segghen mee?</l>
<l>Scachte ende scilde braken ontwe</l>
<l><pb n="2,88"/> Daer sy te gader voeren joesteren:</l>
<l n="17480">Men moch der sien ghereet fauseren</l>
<l>Halsberch, helm ende curien.</l>
<l>Sy en pynden niet om anders vrien.</l>
<l>Dan deen te nemen anders lyf,</l>
<l><milestone unit="fol" n="123v"/> Ende weduwe te maken menich wyf.</l>
<l n="17485">Dus hevet al den dach gheduert</l>
<l>Ende hoe langher hoe meer versuert,</l>
<l>Hent dat hem die nacht benam.</l>
<l>Die dach leet, die avent quam,</l>
<l>Die se niet en liet onderkynnen.</l>
<l n="17490">Beide van buten ende van bynnen</l>
<l>Toghen sy achter ende voeren danen,</l>
<l>Dies sy vruchten ende wanen</l>
<l>Ellic synen gheselle te sclaen.</l>
<l>Des daghes en was niet meer ghedaen,</l>
<l n="17495">Noch ghegeven steke noch sclaghe.</l>
<l>Dus ghedueret XXX daghe,</l>
<l>Dat sy ellix daghes enen wych hielden</l>
<l>Ende noch nye versceiden en wilde,</l>
<l>Synt dat se die dach verdreef.</l>
<l n="17500">Dat seit Dares diet ons bescreef.</l>
<l>                Hoert hier voert daert Segher liet</l>
<l>Ende daer hy van der jeesten schiet.</l>
<l>XXX daghe was die stryt groot,</l>
<l>Daer bleef menich ridder doot</l>
<l n="17505">Ende ghequest in elcke syde.</l>
<l>Eer sy sceyden van den stryde,</l>
<l>Syn daer twe bastaerde bleven,</l>
<l>Daer sy groten rouwe om dreven</l>
<l>Bynnen Troyen haer maghe.</l>
<l n="17510">In den tornoy ten yerste daghe,</l>
<l>Was Hector int aenschyn ghewont,</l>
<l>Doer die ventaelge, dat is u condt,</l>
<l><pb n="2,89"/> Mit enen quareel also groot,</l>
<l>Dat hy veel na was bleven doot,</l>
<l n="17515">Ende hy daerna in XX daghen</l>
<l>Gheen wapen en cond ghedraghen,</l>
<l>Noch buten muers van Troyen ryden.</l>
<l>Dies hadden sy scade groet tien tyden</l>
<l>Syn vrienden die buten reden,</l>
<l n="17520">Dat sy sonder hem streden.</l>
<l>Sy hadden altoes swaer ghelach;</l>
<l>Dies claegden sy nacht ende dach,</l>
<l>Ende lieten daerom menghen traen,</l>
<l>Die daer scade hadden ontfaen,</l>
<l n="17525">Om haer vriende die ghinder bleven.</l>
<l>Ducke waeren sy in ghebleven,</l>
<l>Taerchste hadden sy tallen keer,</l>
<l>Want sy niet en hadden haeren heer:</l>
<l>Des was hem die seghe onghereit.</l>
<l n="17530">Sy claegden syn grote vromicheit.</l>
<l>Teinden rade waeren sy seer</l>
<l>Ende droefden so lanc so meer.</l>
<l>So veel ridders bleven der doot</l>
<l>Dattet tfelt nerghens en was bloot.</l>
<l n="17535">Het screef dieghene diet sach</l>
<l>Datter so veel versclaghen lach</l>
<l>Eer men se bracht onder moude</l>
<l>Dat mens cume gheloven soude.</l>
<l>Nu en consten sy niet meer ghelyden,</l>
<l n="17540">Sy en wisten op wat velde stryden;</l>
<l>Die quade locht was der so groot,</l>
<l>Der en was velt noch plaetse bloot,</l>
<l>Ende om Hectors wonde mede,</l>
<l>Deed Priamus suecken vrede.</l>
<l n="17545">Hy sach sterven alle daghe</l>
<l>Syn volc. Des maecten hy claghe.</l>
<l>Het scheen wel dat hy was enweghe,</l>
<l><pb n="2,90"/> Daer sy altoes by vochten seghe.</l>
<l>Bade seinden die coninc Pryan,</l>
<l n="17550">- Dat waeren welgheraecte man, -</l>
<l>Tot Aghamennon, ende baden hem das,</l>
<l>Die heer van den Griecken was,</l>
<l>Dat men een half jaer maecten vrede</l>
<l>Tusschen den Griecken ende der stede.</l>
<l n="17555"><milestone unit="fol" n="124r"/> Dat deed men sonder wedertael,</l>
<l>Want sy laefdent alle wael.</l>
<l>Sy maecten vast in beiden syden.</l>
<l>Tfolc versamenden tien tyden</l>
<l>Om die doden te graven doe;</l>
<l n="17560">Sy en rusten spade of vroe</l>
<l>Eer sy hadden voldaen die dinc</l>
<l>Daer men omme te velde ghinc,</l>
<l>Ende tfolc verbernt was ende begraven.</l>
<l>Daer en was coninc noch grave</l>
<l n="17565">Sy en waeren vro des lancs vrede.</l>
<l>Dat heer dat lach buten der stede</l>
<l>Voeren voederen. Sy en constent ontbaren,</l>
<l>Want sy daer verre om mosten varen.</l>
<l>                Des conincs kinderen die bastaerden</l>
<l n="17570">Worden beweent ende bracht ter eerden;</l>
<l>Sy worden mit groter haven</l>
<l>Gheleit in herde duere graven,</l>
<l>Al daer die ander broeders laghen,</l>
<l>Na den seden van haren maghen.</l>
<l n="17575">In payse waeren sy, telt men mye,</l>
<l>Een half jaer, dat daer bynnen nye</l>
<l>Orloghe en was in ghenen stonden.</l>
<l>Bynnen dien ghenasen die ghewonden.</l>
<l>Got, die surghe, was herde wys,</l>
<l n="17580">Van wonden had hy groten prys,</l>
<l>Beid van wonden ende van plaestere.</l>
<l>In die camer van labastre</l>
<l><pb n="2,91"/> Ghenas hy Hector so, den heer,</l>
<l>Dat hy en wiste van ghenen seer.</l>
<l n="17585">Daer quamen magheden ende vrouwen</l>
<l>Ende daertoe alle die joffrouwen,</l>
<l>Die hem nacht noch dach begaven;</l>
<l>Daer quamen princhen ende graven,</l>
<l>Die alrebeste van den have,</l>
<l n="17590">Die daer waeren van den meesten lave.</l>
<l>Polixina, syn sustur, quam daer:</l>
<l>Soe deede Helena, dat is waar,</l>
<l>Die hem lief had als sy hem toghede</l>
<l>Ende syne wonde bant ende droghede</l>
<l n="17595">Mit uyttermaten goeden wille.</l>
<l>Der was ghevraghet lude ende stille</l>
<l>Welc den luden best behaghet,</l>
<l>Vrouwe Helena of die maghet,</l>
<l>Mer sy en wisten daer niet af te segghen</l>
<l n="17600">Of yemant den prys toelegghen,</l>
<l>Want ten is hertte noch ghedochte</l>
<l>Die dat wel besceyden mochte.</l>
<l>                In die camer, dat is waer,</l>
<l>Die van Ebreeuschen goud was claer,</l>
<l n="17605">Stonden die edel XIJ stene</l>
<l>Die Got vercaren heeft allene.</l>
<l>Dies hiet hy se preciose, by namen</l>
<l>Japis ende sophier te samen,</l>
<l>Meyrauden, aghaet, calcidonys,</l>
<l n="17610">Berille ende sardonys,</l>
<l>Beid jacinctus, crisout,</l>
<l>Topaes, die beter is dan gout,</l>
<l>Crisoprassus ende ametiste,</l>
<l>- Dat scryft ons Johan ewangeliste,</l>
<l n="17615">Dat ghemaect is van hem</l>
<l>Dat hemelsche Jherusalem; -</l>
<l>Diere waeren veel int ghevoech</l>
<l><pb n="2,92"/> Bynnen der scoenre cameren ghenoech.</l>
<l>Anders gheen licht was daer,</l>
<l n="17620">Dan daeraf nie en was so claer</l>
<l>Die somerdach, syt seker das,</l>
<l>Alst daerinne by nachte was.</l>
<l>Van brasynen, van sardinen,</l>
<l>Van carbonclen, van alabondinen,</l>
<l n="17625">Waeren die lytsen al beset</l>
<l>Ende mit goude verheven bet,</l>
<l>Van hystorien ende van scryftueren,</l>
<l><milestone unit="fol" n="124v"/> Ende daertoe van menghen figueren,</l>
<l>Die aen die want stonden bescreven,</l>
<l n="17630">Mit fynen goude al verheven.</l>
<l>Dat en wil ic u vertellen niet,</l>
<l>Want het waer te horen verdriet.</l>
<l>                Mer daer waeren hurnicke vier,</l>
<l>In elcken een pylaer wel duer:</l>
<l n="17635">Deen was ghemaeckt al van latoene,</l>
<l>Dander van enen jaspar groene,</l>
<l>Die derde karbonkel, nu mercket des,</l>
<l>Ende die vierde van aghates.</l>
<l>Die sotste - diet mercken woude -</l>
<l n="17640">Was weert menich marc van goude.</l>
<l>Ten is niemant, als ic vermoede,</l>
<l>Also rycke nu van goede,</l>
<l>Die twe die mynste becosten mochte.</l>
<l>Een poete van wysen ghedochte,</l>
<l n="17645">Die veel nigromancie wiste,</l>
<l>Had se ghemaket by synre liste:</l>
<l>Der op elcken pylaerne stoet</l>
<l>Een rycke beelde duer ende goet,</l>
<l>Men en woud gheen goet der teghen spaeren;</l>
<l n="17650">Die twe, die alremynste waeren,</l>
<l>Hadden ghelycke van joffrouwen,</l>
<l>Dandere, des moegdy ghetrouwen,</l>
<l><pb n="2,93"/> Dochten twe joffrouwen vroe,</l>
<l>Scoen ende gheverwet alsoe</l>
<l n="17655">Dat noyt man en sach een beelt so duer,</l>
<l>Gheformeert in diere figuer,</l>
<l>Die se sach dat hem dochte</l>
<l>Dat elc een eingel wesen mochte.</l>
<l>Een joffrouwe, die daer stoet,</l>
<l n="17660">Hielt een spiegel duer ende goet,</l>
<l>Gheset in goude claer ende scoen,</l>
<l>Ghelyc der sonnen aen den troen.</l>
<l>Die spiegel en was niet loes,</l>
<l>Mer al den luden scoen altoes:</l>
<l n="17665">Wie dat in die camer quam,</l>
<l>Syn ghedaente hy vernam,</l>
<l>Ende sach wel ter selver stat</l>
<l>Wat sake dat aen hem missat.</l>
<l>Also was die spiegel ghemaect</l>
<l n="17670">Ende uyttermaten wel gheraect,</l>
<l>Sodat sy, sonder enich waen,</l>
<l>Alle die waerheit mocht verstaen,</l>
<l>Die joffrouwen, als hem haer hoet</l>
<l>Of haer mantel wel stoet,</l>
<l n="17675">Of wimpel of covercief;</l>
<l>Dat was hem ducwil lief,</l>
<l>Want sy hem scamen te mynne</l>
<l>Ende werdens te bouter in haeren synne.</l>
<l>Waeren sy oec yet tonghemake</l>
<l n="17680">Of dol in haren ghelate,</l>
<l>Die spiegel deedet hem verstaen</l>
<l>Ghelaet, cleder ende ghedaen,</l>
<l>Want so elc had, seid men mye.</l>
<l>                Nu hoert wees dienderen drie.</l>
<l n="17685">                Die joffrouwen aen dander syde,</l>
<l>Die waeren tallen tyden blyde:</l>
<l>Sy tumelde, baleerden ende spranc</l>
<l><pb n="2,94"/> Baven opten pylaerne lanc.</l>
<l>Wonder wast dat sy niet en viel neder;</l>
<l n="17690">Ducke ghinc sy sitten neder</l>
<l>Ende speelde ende werp op IIIJ messe;</l>
<l>Hondert spele ende daertoe sesse</l>
<l>Deed sy ducke op den dach;</l>
<l>Op een tafel die voer haer lach,</l>
<l n="17695">Lanc ende breet, van fynen goude,</l>
<l>Sy deed wonder menichfoude:</l>
<l>Jacht van hirten ende van libaerden,</l>
<l>Ghebeit van valken ende sparweren,</l>
<l>Van havicken die scoen waren,</l>
<l n="17700">En sach niet beters ghebeet, twaren;</l>
<l><milestone unit="fol" n="125r"/> Speel van vrouwen teghen joffrouwen,</l>
<l>Parlement mocht men daer scouwen,</l>
<l>Orloghe, verradenisse ende laghe,</l>
<l>Scepe die in die see seylen by daghe</l>
<l n="17705">Ende daertoe vyssche menghertiere;</l>
<l>Kempen vechten na hare maniere,</l>
<l>Mirmione ende wilde lude,</l>
<l>Serpenten vlieghen onghedude;</l>
<l>Ghiere ende menigherhande wonder,</l>
<l n="17710">Toende dat beelde al bysonder.</l>
<l>Haer manier ende haer ghedaen</l>
<l>Leert van elcken te verstaen</l>
<l>Wat elcken plecht te gheschien.</l>
<l>Nu was dit wonder aen te sien,</l>
<l n="17715">Want niemant en mocht weten wel</l>
<l>Waer sy voeren na dat speel.</l>
<l>Hy was van veel saken vroet</l>
<l>Ende syn wercken waeren goet,</l>
<l>Die se maecte ende wrachte,</l>
<l n="17720">Ende die behendicheit bedachte.</l>
<l>Diet wonder aensach, hy dachte</l>
<l>By wat saken dit wesen mochte,</l>
<l><pb n="2,95"/> Ende hoe die sake is ghesciet</l>
<l>Dat Got sulcke dinc wesen liet.</l>
<l n="17725">Elc man vergat die se sach</l>
<l>Tghepyens dat in syn herte lach,</l>
<l>So gherne sach hy aen dat speel,</l>
<l>Dat dien beelde sat so wel.</l>
<l>Cume mocht yemant van den beelde</l>
<l n="17730">Sceyden die wyle dattet so speelde,</l>
<l>Ofte uytter cameren gaen;</l>
<l>Hier moegdy wonder aen verstaen.</l>
<l>                In dander syde was die joncheer</l>
<l>Wel ghemaect in allen keer,</l>
<l n="17735">Hoghe staende op een pylaer,</l>
<l>Ghemaect van enen steene daer,</l>
<l>Die men offiata heet:</l>
<l>Dat is een duer steen, na dat ic weet.</l>
<l>Ic seg u wes ic seker ben:</l>
<l n="17740">Dien had aver hem</l>
<l>Hy soud verjoechden, twaren,</l>
<l>Ende die verwe soud hem verclaren;</l>
<l>Noch hy en vererret seer niet,</l>
<l>Dien den daghes eens aensiet.</l>
<l n="17745">Die joncheer had een croen</l>
<l>Op thoeft ghemaect duer ende scoen</l>
<l>Mit robynen, ende van den lichte</l>
<l>Is verclaert al syn aensichte.</l>
<l>Dat beelde toent menich swaer speel:</l>
<l n="17750">Noyt en cond David so wel</l>
<l>Herpen, dat dat yet gheleec</l>
<l>Der noten die dat beelde streec.</l>
<l>Dat was te horen groet jolyt</l>
<l>Ende grote vroude tot alre tijt.</l>
<l n="17755">Luten, herpen, simphonyen,</l>
<l>Orghelen, vedelen, armonyen,</l>
<l>XIJ instrumenten van muscycken</l>
<l><pb n="2,96"/> Luden dat beelde suetelicke.</l>
<l>Als men daer in sclaept of waect</l>
<l n="17760">Of taele hout die suete smaect,</l>
<l>So is dat beelde van so sueten sanghe</l>
<l>Dat sy diegheen van herttevanghe</l>
<l>Quit, die dat moghen horen.</l>
<l>Gheen sot ghepeyns coemt hem te voren</l>
<l n="17765">Denghenen die dit horen moet.</l>
<l>Dit was den jonghelinc goet</l>
<l>Diet leet was dat men haer taele</l>
<l>Hoerden, dies sy hadden hale;</l>
<l>Den magheden dochtet goede saken,</l>
<l n="17770">Die ducke onderlinghe spraken</l>
<l>Van reynre mynnen veel woerde,</l>
<l>Die hem leet waeren dat men se hoerde.</l>
<l><milestone unit="fol" n="125v"/>                 Dese joncheer en was niet dwaes.</l>
<l>Tierst dat eynden syn gheblaes,</l>
<l n="17775">Nam hy bloemen menghertieren,</l>
<l>Scoen, versche, van menich manieren,</l>
<l>Ende werpt se al daeromtrent</l>
<l>Op dat scone pavement,</l>
<l>Sodat sy al den vloer beligghen.</l>
<l n="17780">Die wyntter en mocht men niet ontsegghen;</l>
<l>Dit doet dit beelt ducke daer bynnen;</l>
<l>Waerby, dats niemant en mach bekynnen,</l>
<l>Noch gheweten, noch verstaen,</l>
<l>Wan sy comen of waer sy gaen.</l>
<l n="17785">Baven dat beelt stont een aren</l>
<l>Gulden, wel gheformeert, twaren,</l>
<l>Ende die scoen, duer ende goet.</l>
<l>Nu hoert wat die aren doet:</l>
<l>Teghen hem aver stont ghemaect</l>
<l n="17790">Een ander beelde wel gheraect,</l>
<l>Daerop een joncheer snel,</l>
<l>Aen dat verwulft staende wel,</l>
<l><pb n="2,97"/> Die hielt van goude enen cloot,</l>
<l>Rond ende wel te maten groot,</l>
<l n="17795">Alsof hy werpen soud den aren;</l>
<l>Ende als hy den cloot laet varen,</l>
<l>Vliecht die aren van daer hy staet,</l>
<l>Hent dat hy den cloot ontfaet</l>
<l>Van dien sariel ende, dat is schier,</l>
<l n="17800">Woerpt hy en weder na syn manier:</l>
<l>Oec en mist hy niet, ic waen,</l>
<l>Noch van werpen, noch van vaen,</l>
<l>Noch weder te werpen echt</l>
<l>Welc tyt, het is syn recht;</l>
<l n="17805">Mer, als hem die cloot ontfaert,</l>
<l>Vliecht die aren, die niet en spaert.</l>
<l>Baven synen vederen, dat bekent,</l>
<l>So moet comen dan een wint:</l>
<l>Als die wynt, by groter aert,</l>
<l n="17810">Onder die bloemen vaert,</l>
<l>Heffen sy op ende vlieghen dan</l>
<l>Eer enich onsuverheit coemt an.</l>
<l>Niet en weet men waer sy vaeren.</l>
<l>Daerna comen ander, twaeren,</l>
<l n="17815">Versche ende scoen van anderen ghedaen.</l>
<l>Dat is anderen daghes, als ic waen.</l>
<l>Als die voghel sitten gaet</l>
<l>Ende Saturel den cloet ontfaet,</l>
<l>Werpt dat beelt syn bloemen,</l>
<l n="17820">So menghertieren en cans ghenoemen:</l>
<l>Rosen, lelyen, noch ander cruyt,</l>
<l>Ten roec so suete nie herwit.</l>
<l>Selden is ledich dat beelde.</l>
<l>Het diende van grote weelde</l>
<l n="17825">Die men ghern scouwen mochte.</l>
<l>My dunct dat niemant en heft ghedochte</l>
<l>Der men die bloemen mocht mede</l>
<l><pb n="2,98"/> Prysen van groter rychede,</l>
<l>Noch noyt en was in eertrycke</l>
<l n="17830">Van consten ghehoert des ghelycke.</l>
<l>                Dat vierde beelt dienden wel</l>
<l>Van saken die men hem bevel,</l>
<l>Want die van der cameren behoede</l>
<l>Ende wysden ende bevroeden</l>
<l n="17835">Te doen dat hem eerlic was,</l>
<l>- Wast als ic int Walsche las -</l>
<l>So heymelicke, dat docht my goet,</l>
<l>Dats niemant anders en verstoet,</l>
<l>Waer sy is. Dat was wonder,</l>
<l n="17840">Elcken wysden syt al bysonder</l>
<l>Ende deed hem daertoe verstaen</l>
<l>Wat elc soud anegaen.</l>
<l>So heymelicke oec daerby,</l>
<l>Ic mocht een dinc weten van my</l>
<l n="17845">Ende van anders niemant el:</l>
<l><milestone unit="fol" n="126r"/> Dat was een heymelic byspeel.</l>
<l>My wondert hoe dat mochte wesen</l>
<l>Ende hoe men meister vant van desen.</l>
<l>In die camere niemant en stoet</l>
<l n="17850">Langher dan hem en was goet;</l>
<l>Dat beelde deed hem te verstaen</l>
<l>Welc tyt hy soude henengaen,</l>
<l>Al wast oec te spade ofte te vroech.</l>
<l>Daerby hoeden sy hem ghenoech.</l>
<l n="17855">Het leertse pleghen goeder maten</l>
<l>Ende alle dinc te tyde laten.</l>
<l>Die daerin ghinghe of keerde</l>
<l>Of daerin waeren, sy leerde.</l>
<l>Niemant en dorfts syns vergheten</l>
<l n="17860">Of dorper wesen, wildyt weten,</l>
<l>Want dit beelt, by meisteryen</l>
<l>Hueden se van dorpernien.</l>
<l><pb n="2,99"/> Van enen topaes een scoen vat</l>
<l>Hielt dat beelt, market dat;</l>
<l n="17865">Mit ketene al van goude drayden</l>
<l>Wast ghehanghen al by staden;</l>
<l>Daerin was specie ende arome,</l>
<l>Medicyn ende synnamome,</l>
<l>Die beste die wesen mochte,</l>
<l n="17870">Ic waen noyt man beter en cochte;</l>
<l>Een lavesteen lach derinne onsteken,</l>
<l>Des steens vuer en mach niet ghelyken,</l>
<l>Altoes bernt hy sonder roec;</l>
<l>Groet was die roec, dat weet oec,</l>
<l n="17875">Van den crude dat lach int vat:</l>
<l>Mit recht costent groten scat.</l>
<l>Daer en mocht syn gheen sot ghepeyns,</l>
<l>Want die roec dreef dat bat ghyns.</l>
<l>Het docht hem syn hemelsche locht,</l>
<l n="17880">Want ten is rouwe noch vrocht,</l>
<l>Sy en verghetent die rueken mocht.</l>
<l>Grote wysheit hy besocht</l>
<l>Diet maecten van dier natueren,</l>
<l>Dat ommermeer mocht ghedueren.</l>
<l n="17885">Ten waer nummermeer vergaen,</l>
<l>Had men die stat laten staen.</l>
<l>                Oec was die camer omtrent</l>
<l>Sonder moertier ende chiment,</l>
<l>En daertoe mede sonder plaester,</l>
<l n="17890">Ende daertoe wast van labraster,</l>
<l>Dat is een herde edelen steen.</l>
<l>Men en vint so wit dinc engheen,</l>
<l>Als sy was buten ende bynnen;</l>
<l>Die derin was mocht bekynnen</l>
<l n="17895">Al dat men daer buten deede,</l>
<l>Mer dies waeren sy seker mede</l>
<l>Dat se niemant scouwen en mach.</l>
<l><pb n="2,100"/> Die rycheit die daeran lach</l>
<l>Docht my wel bestaet syn.</l>
<l n="17900">Die doer was wit silveryn,</l>
<l>Vingherlinghe daeraen ghemaect</l>
<l>Mit goude daeraen gehaect.</l>
<l>Dat bedde daer Hector op lach,</l>
<l>Wat waendy of men deraen sach?</l>
<l n="17905">Jaet, het was die mynste sake,</l>
<l>Al laegder een op tonghemake,</l>
<l>Hy en ghevoelden te dien stonden.</l>
<l>Die stapelen, die coerden ende die sponden</l>
<l>Waeren beter dan C marc.</l>
<l n="17910">Woud ic u volprysen dat warc,</l>
<l>Hoe rycke het was ende hoe bequaem,</l>
<l>U souts vernoyen eer ickes af quaem.</l>
<l>Mer doe Parys Helenen ghewan,</l>
<l>Gaf die rycke coninc Pryan,</l>
<l n="17915">By der ander kinderen ghemoede,</l>
<l>Der scoenre die camer goede.</l>
<l>Noyt en was vrouwe - seit ghedichte -</l>
<l>Ghegeven so sconen gichte,</l>
<l>Want sulcke camer nie en was</l>
<l n="17920">Ghemaect in stat, syt seker das.</l>
<l><milestone unit="fol" n="126v"/> In die camer daer wy af spreken</l>
<l>Lach Hector te meisteren IIJ weken,</l>
<l>Ende was bynnen der maent ghenesen,</l>
<l>Alsoe wel als man mocht wesen.</l>
<l n="17925">Ducke voer jaghen Parys</l>
<l>Int foreest, des ben ic wys,</l>
<l>Ende alle dieghene die wouden jaghen,</l>
<l>Vonden ghenoech, want in dien daghen</l>
<l>Der was wilts ghenoech in dien foreest.</l>
<l n="17930">Helena voer mede mit groter feest,</l>
<l>Ende bracht venisoens ghenoech,</l>
<l>Want der was meer dan int ghevoech.</l>
<l><pb n="2,101"/> Bynnen X jaeren datter voer laghen</l>
<l>Die Griecken, en voeren sy nye jaghen,</l>
<l n="17935">Noch die van bynnen en lieten noyt,</l>
<l>Om hem, haer jaghen, seghet Bonoyt.</l>
<l>                Die van Griecken sorghen ende claghen</l>
<l>Dat sy daer so langhe verdaghen.</l>
<l>Elc maecte te sware theere,</l>
<l n="17940">Ende den arbeit van den heer</l>
<l>Dien sy ommer doghen souden,</l>
<l>Want sy danen sceyden wouden.</l>
<l>Grote sotheit hebben sy begrepen;</l>
<l>Wat moghen sys, het is dus ghescepen.</l>
<l n="17945">Int theer waster droeve veele:</l>
<l>Al verdroeghen syt in spele</l>
<l>Datter orloghe so langhe duerden</l>
<l>Ende so langher soet meer suerden,</l>
<l>Het docht hem allen swaer ghenoech.</l>
<l n="17950">Sulc maecten blytscap ende loech</l>
<l>Die peynsden, waer hy thuys mit eren,</l>
<l>Hy soude spade wederkeren</l>
<l>Noch doer ghebot, noch doer bede,</l>
<l>So gherne naem hy langhen vrede.</l>
<l n="17955">Den bacheleren docht wel behaghen</l>
<l>Die mynden ende wapen wouden draghen;</l>
<l>Sy warent die hem meest verhieven</l>
<l>Als sy yet hoerden van haren lieven,</l>
<l>So mynnen sy den langhen stryt.</l>
<l n="17960">Mer Achilles, die talre tijt</l>
<l>Hector dreygden ende benyden,</l>
<l>Hy was die nummer en verblyden,</l>
<l>Eer hy doot sy ofte ghevaen</l>
<l>Of dat hy niet en moghe ontgaen.</l>
<l n="17965">                Mer soe wie blytscap ende joye</l>
<l>Heft, Dyomedes is int vernoye,</l>
<l><pb n="2,102"/> Want die mynne in hem is stout.</l>
<l>Nu is hy heit, nu is hy cout;</l>
<l>Hy en mach sclapen noch oec rusten,</l>
<l n="17970">Die scoen duet hem stervens lusten;</l>
<l>Syn hert en rust nummermee;</l>
<l>Nu is hy blyde, nu is hem wee;</l>
<l>Nu ghesont, nu uytten synne.</l>
<l>Sulcken dranc scinct hem die mynne,</l>
<l n="17975">Daer hem leet meed wart ghedaen.</l>
<l>Hy is als die voghel die is ghevaen:</l>
<l>Dus heft hem mynne in bedwanghe.</l>
<l>Sy maect hem ducke bleec syn wanghe</l>
<l>Ende oec ducwil roet.</l>
<l n="17980">Mynne doet ducke wonder groet,</l>
<l>Dat sy so saen den man verkeert</l>
<l>Ende leven ende suchten ten samen keert.</l>
<l>Sy leert spreken ende swyghen</l>
<l>Eer sy laet hem syn lief vercryghen.</l>
<l n="17985">Mer al te swaer is haer bedwanc</l>
<l>Ende haer arbeit is te lanc.</l>
<l>Ic en weet hoe hy rusten mach</l>
<l>Die mynt, want niet enen dach</l>
<l>En dunct hem dat hy in vreden es.</l>
<l n="17990">Seer mynt Dyomedes.</l>
<l>In vaer is hy - dat doet hem kiesen -</l>
<l><milestone unit="fol" n="127r"/> Dat hy syn lyf sal verliesen.</l>
<l>Aen Calcas dochterlyn van Troyen,</l>
<l>Is die hape van synre joyen;</l>
<l n="17995">Hy vrucht altoes in synen synnen</l>
<l>Dat hy syn lief niet en sal ghewynnen.</l>
<l>Hy wilder om doen grote pyne.</l>
<l>Daer leghet aen alt thertte syne.</l>
<l>Mer ist so dat sys niet en ontfaet,</l>
<l n="18000">So is hy doot hoe dat gaet.</l>
<l>Gherne naem hy haer mynne,</l>
<l><pb n="2,103"/> Mer sy was so wys van synne,</l>
<l>Dat sy wel sach dat hy se mynde</l>
<l>Baven alle dieghene die hy kynde.</l>
<l n="18005">Daerom is sy hem so suere.</l>
<l>Dat is altoes der vrouwen natuere:</l>
<l>Myndyse ende wort sys ghewaer</l>
<l>Dat ghy pynd lyt doer haer,</l>
<l>Sy sal soe suer syn ende wreet:</l>
<l n="18010">Een opsien waer u onghereet;</l>
<l>Sy sal u tonen fel manier,</l>
<l>Haer mynne sal u costen duer</l>
<l>Eer u daeraf coemt enich goet.</l>
<l>Alsulc is der vrouwen moet.</l>
<l n="18015">Daer men haet is die mynne quaet,</l>
<l>Nochtant ist ducke dat soe vergaet.</l>
<l>Mer doch ist wonder van desen</l>
<l>Dat dusdanighe sake mach wesen.</l>
<l>Ons doet die dorper ghewach,</l>
<l n="18020">Hy bidt die beiden niet en mach.</l>
<l>Bidden moet Dyomedes.</l>
<l>Die seer van mynnen ghepynt es,</l>
<l>Hy en mach sware niet syn gheladen.</l>
<l>Ducke bat hy haer ghenade</l>
<l n="18025">Ende claghede dat hy nacht ende dach</l>
<l>Van hare mynnen gherusten en mach.</l>
<l>Hy verliest synen sclaep ende syn eten:</l>
<l>Peynssen, wenen, wildyt weten,</l>
<l>Maecten magher ende cranc.</l>
<l n="18030">Ducke bat hy sonder danc:</l>
<l>Hy en waenden in gheenre manieren</l>
<l>Dat sy hem syn soud soe stuere</l>
<l>Ende synen dienst so veel ontsegghen.</l>
<l>Hy en cant mit taelen niet verlegghen.</l>
<l n="18035">Al dat hem goet is ende orbaer</l>
<l>Ende dat hem best dienden daer,</l>
<l><pb n="2,104"/> Ten verpeynst hem niemant so wael,</l>
<l>Hy en verghyt wel syn tael,</l>
<l>Des hy had meerre noot</l>
<l n="18040">Ende syn ghewyn waer so groot.</l>
<l>Alsoe doet Dyomedes.</l>
<l>Ducke so verghyt hy des</l>
<l>Dat hem beter waer gheclaecht,</l>
<l>So langhe hy dese pynd draecht,</l>
<l n="18045">Dat hem dunct dat hy verwoyt</l>
<l>Ende ghescien en mach gheen goet.</l>
<l>                Teenre stont hy hem ghenende</l>
<l>Ende bat haer dat sy weder sende</l>
<l>Tors dat haers liefs had ghewesen,</l>
<l n="18050">Hy seid hy waer seker van desen</l>
<l>Dat Troylus waer haer amys.</l>
<l>Hy was bedroeft in mengher wys</l>
<l>Ende peynsden dat hy haer claghen woude</l>
<l>Eer hy van haer sceyden woude.</l>
<l n="18055">Had sy oec ghedorren waele,</l>
<l>Van der quader luder taele,</l>
<l>Sy had hem tors wederghesant.</l>
<l>Mer sy soud menghen viant</l>
<l>Buten int theere mede maken.</l>
<l n="18060">Dus waeren haer wedersake.</l>
<l>Bryseida sprac: "Miltheit groot</l>
<l>"Maect menghen arm ende bloot</l>
<l>"Ende vergaet menghen te quade.</l>
<l>"Ghy en hadt so seer niet tenden rade</l>
<l n="18065"><milestone unit="fol" n="127v"/> "Ghewest lest in der groter porsse,</l>
<l>"Daer ghy vielt van uwen orsse,</l>
<l>"Der ment u nam ende ghy laecht neder</l>
<l>"Ende onghewroken keerden weder,</l>
<l>"Had ghy dit goede pert doe ghehadt;</l>
<l n="18070">"Ghy soudens noch hebben te bat.</l>
<l>"Al te saen daedt ghyt van u.</l>
<l><pb n="2,105"/> "Ic waen ghys noot hebt nu.</l>
<l>"Wist ic dat ghy becommert, wert,</l>
<l>"Ic gave u weder dat goede pert.</l>
<l n="18075">"Men derf den gyften niet vergonnen</l>
<l>"Denghenen die se lonen connen.</l>
<l>"Ic waen hys oec ontboer bet</l>
<l>"Die syn hert daertoe set</l>
<l>"Dat men die Troyne wilt ontlyven:</l>
<l n="18080">"Men en mach se niet so schier verdryven</l>
<l>"Uyt hare rycke, uyt hare poert!</l>
<l>"Sy sullen eer doen groten moert,</l>
<l>"Want sy syn stout ende onvervaert!</l>
<l>"Nu siet hier dit goede pert,</l>
<l n="18085">"Het sal u wel in staden staen.</l>
<l>"Mer die van bynnen, sonder waen,</l>
<l>"Ghy en huet u, sy sullent u afryden,</l>
<l>"Of verdriet daerom lyden</l>
<l>"Dieghene die op dit ors sit.</l>
<l n="18090">"Dat en is gheen saghe, proeft; dit</l>
<l>"Is des wyghes weerdich bet."</l>
<l>- "Joffrou," sprac hy, "by mynre wet,</l>
<l>"Ic weet wel dat hy is vrome,</l>
<l>"In wat stryde dat men come.</l>
<l n="18095">"Ten is gheen wonder die ten stryde vaert</l>
<l>"Dat hy verliest een peert.</l>
<l>"Hy moet verliesen ende wynnen.</l>
<l>"Ic en ben niet arm, wildyt kynnen,</l>
<l>"Of my en ghebryct ooc niet.</l>
<l n="18100">"Mer ist so dat ghyt ghebiet,</l>
<l>"Dat ors en leit niemant van mye,</l>
<l>"Ten ontgelden eer sy drie.</l>
<l>"Nu dunct my int hertte myn</l>
<l>"Dat alt vernoy ende al die pyn</l>
<l n="18105">"Die ic langhe heb ghedraghen,</l>
<l>"Sonder troest, mit groter claghen,</l>
<l><pb n="2,106"/> "Wort my gheloent nu aver een.</l>
<l>"Ic sal u soe langhe vleen</l>
<l>"Dat ghy my sult doen ghenade.</l>
<l n="18110">"Dit is der ic mede ben ghelade,</l>
<l>"Ende dit begheer ic al, joffrouwe,</l>
<l>"Dats deynde van al mynen rouwe.</l>
<l>"My sal te spade goet gheschien,</l>
<l>"Ghy en sulter bet toe sien.</l>
<l n="18115">"Nummermeer en wort scilt noch speer,</l>
<l>"En deed alleen van u die gheer,</l>
<l>"Van my ghedraghen in gheenre noot.</l>
<l>"My waer beter waer ic doot</l>
<l>"Dan ic na u soud leven.</l>
<l n="18120">"Myn hert en can u niet begheven,</l>
<l>"Want ghy my so hebt ghevaen."</l>
<l>Haer rechter mouwe, sonder waen,</l>
<l>Die edel was ende singlotoene,</l>
<l>Ghaf sy hem tenen ponioene.</l>
<l n="18125">Vroe is hy die om haer al loept.</l>
<l>Hy heft se so int thertte ghecnoept</l>
<l>Ende uyt rechter trouwen gheweecht.</l>
<l>Daerom heft men ducke gheseecht,</l>
<l>Die enigher vrouwen soud gheloven</l>
<l n="18130">Men soud hem van synre eeren roven.</l>
<l>Nu mach Troylus wel weten</l>
<l>Dat Bryseida syns heft vergheten;</l>
<l>Der mynnen recht heft sy te broken,</l>
<l>Dat synder duer wart ghewroken.</l>
<l n="18135"><milestone unit="fol" n="128r"/>                 Nu syn die VJ maende leden,</l>
<l>Die Griecken ende die van der steden</l>
<l>Wapenden hem ende toghen uyt.</l>
<l>Daer was in Troyen groet gheluyt.</l>
<l>XIJ daghe vochten sy te samen</l>
<l n="18140">Eer sy enighen vrede namen,</l>
<l><pb n="2,107"/> Totdat was doncker nacht.</l>
<l>Der bleef menich welgheacht,</l>
<l>Beide princhen ende graven,</l>
<l>Die wantroest den vrienden gaven.</l>
<l n="18145">Dit is die VIIJ<hi rend='sup'>t</hi><hi rend='sup'>e</hi> orloghe, na dat ic weet.</l>
<l>Eer die yerste weke leet</l>
<l>Bleef menich man aldaer.</l>
<l>Dat scryft Dares aver waer,</l>
<l>Mer hy en scryft, myn noch meer,</l>
<l n="18150">Wie die scade nam ofte die eer,</l>
<l>Noch wie se waeren die daer bleven.</l>
<l>Ovidius heft ons bescreven.</l>
<l>                Die Troyene die grote scade</l>
<l>Namen ducke, worden te rade</l>
<l n="18155">Dat syt al becaren souden</l>
<l>Op enen dach, want sy wouden</l>
<l>Aen die Griexe scepe tyden</l>
<l>Ende die ontsteken in allen syden,</l>
<l>So datter niemant mocht ontfaeren</l>
<l n="18160">Van den Griecken die daer waeren:</l>
<l>Dus wouden se maken van alle die stryde</l>
<l>Een eynde in cortten tyde.</l>
<l>Het vernoyt hem dat sy alle daghe</l>
<l>Vrienden verloren ende maghe.</l>
<l n="18165">Dat wouden sy uytvaeren wreken.</l>
<l>Hector, daer wy veel af spreken,</l>
<l>Trac uyt mit eenre scoenre scaren</l>
<l>Ende mit hem Troylus aldaere,</l>
<l>Parys ende Deiphebus,</l>
<l n="18170">Van Cisonien coninc Remus,</l>
<l>Athenor ende Polidamas,</l>
<l>Anchises ende Eneas,</l>
<l>Ende die coninc Fylomenys,</l>
<l>Mennoen, die ducke groten prys</l>
<l n="18175">Bejaghede mit dien van Troyen.</l>
<l><pb n="2,108"/> Der voeren jonghelinc mit joyen</l>
<l>Die nuwelinghe quamen in die stat.</l>
<l>Signus hiet hy; nu merct dat:</l>
<l>Hy was stout ende onvervaert,</l>
<l n="18180">Hy en ontsach speer noch sweert,</l>
<l>Noch wapen die men vant;</l>
<l>Ghebaren was hy van Bractenlant,</l>
<l>Daer men nigromancie yerst vant;</l>
<l>Jonc was hy ende wyde bekant.</l>
<l n="18185">Aver hem had hy sulcke woert,</l>
<l>Wie se heft of wie se hoert</l>
<l>Eenwerf op enen dach,</l>
<l>Ten is niemant die hem wonden mach,</l>
<l>Noch mit sweerden noch mit knyven.</l>
<l n="18190">Des so was hy stout van synen lyve.</l>
<l>Coninc was hy van Bractiane.</l>
<l>Een - hiet Lixus - voerden syn vane,</l>
<l>Daer een borch van goude in stoet</l>
<l>In lasuer duer ende goet.</l>
<l n="18195">                Dyomedes, die seer vacht,</l>
<l>Op die van Troyen hy niet en acht,</l>
<l>Stouter dan een bloede cat:</l>
<l>Die sotte mynne riet hem dat</l>
<l>Dat hy der yerste teghen reet.</l>
<l n="18200">Hem volgden na oec, Gotweet,</l>
<l>Van synen lande IJ<hi rend='sup'>m</hi> scilde,</l>
<l>Stoutte ridders van sclaghen milde.</l>
<l>Tierst dat hem saghen die van Troyen,</l>
<l>Begonde hem seer des te vernoyen</l>
<l n="18205">Dat hy ryden soud dat pert,</l>
<l>Dat voer Troyen ghewonnen wert.</l>
<l>Hector sprac synen broeder toe.</l>
<l><milestone unit="fol" n="128v"/> "Troylus," seid hy, "marcket hoe</l>
<l>"Dyomedes ryt u pert.</l>
<l n="18210">"My dunct dat hyt luttel spaert!</l>
<l><pb n="2,109"/> "Ghy moet die joffrouwen mynnen nu</l>
<l>"Die so seer wacht na u!</l>
<l>"Haer mynne ende oec haer goet,</l>
<l>"Sy heft gheset al haeren moet</l>
<l n="18215">"Aen Dyomedes al sonder hale.</l>
<l>"Dat dunct my nu te desen male,</l>
<l>"Want sy hem heft ghegeven tors</l>
<l>"Daer u af mach wesen te wors,</l>
<l>"Want hy voert, na dat ic scouwe,</l>
<l n="18220">"Aen syn speer haer mouwe.</l>
<l>"My dunct dat sy u heeft vercoren!"</l>
<l>Troylus die reet uyt voren:</l>
<l>Hy en mocht den spot niet ghedoghen;</l>
<l>Dyomedes, die hem voer toghen,</l>
<l n="18225">Quam voer veer der ander scaren.</l>
<l>Troylus die nam syns ware</l>
<l>Ende scloech tors derwert mit sparen.</l>
<l>Elc heft den anderen vercaren:</l>
<l>Daer quamen sy tenen ghemoete.</l>
<l n="18230">Troylus die waent wel boete</l>
<l>Dyomedes doen mitten speer;</l>
<l>Hy haesten hem voer tGriexe heer</l>
<l>Ende stac hem dat speer voer ontwee.</l>
<l>Al had Dyomedes seer wee,</l>
<l n="18235">Hy stac Troylus soe weder</l>
<l>Dat hy ghevallen waer der neder</l>
<l>Voer hem allen van der stat,</l>
<l>Mer syn sciltknecht sach al dat</l>
<l>Dat hy gheboghen was achterwert</l>
<l n="18240">Ende richten hem weder op syn pert,</l>
<l>Soe dat hy becomen es.</l>
<l>Wel wiste Dyomedes</l>
<l>Dat hy en onteffent had seer;</l>
<l>Hy waenden wel mit groter eer</l>
<l n="18245">Ghewonnen hebben Pesselande;</l>
<l><pb n="2,110"/> Mer Troylus, die syn scande</l>
<l>Herde gherne wreken soude,</l>
<l>Trac syn swert uyt als die boude</l>
<l>Ende scloech op Dyomedes weder:</l>
<l n="18250">Ic waen wel dat hy der doot neder</l>
<l>Ghevallen waer van den orsse</l>
<l>Ende doot bleven in die porsse,</l>
<l>Mer dat hem daer te hulpen quamen</l>
<l>Minesteus ende Dorias te samen</l>
<l n="18255">Ende die lude van Athenen.</l>
<l>So luttel ridders volgden hem henen,</l>
<l>Daer en waster VJ<hi rend='sup'>c</hi> ofte mee.</l>
<l>Daer wert den menghen herde wee</l>
<l>Die van den orsse vel;</l>
<l n="18260">Ten cond hem niet ghelucken wel</l>
<l>Dat hy weder levendich op quam.</l>
<l>Ic waen noyt man en vernam</l>
<l>Om enich pert alsulcken stryt.</l>
<l>Die Griecken setten haeren vlyt</l>
<l n="18265">Om te wynnen Pesselande;</l>
<l>Mer Troylus, die syn vyande</l>
<l>Altoes niet en wilde sparen,</l>
<l>Deed hem scade groet, twaeren:</l>
<l>Wat dat hy te punte gherochte,</l>
<l n="18270">Dattet ommer die eerde sochte.</l>
<l>Mynesteus neve, Dorias,</l>
<l>Die in groten hape was,</l>
<l>Want Helena was syn moye,</l>
<l>Hy stac te synen vernoye</l>
<l n="18275">Op Troylus ontwee syn speer;</l>
<l>Mer, voer al dat Griexe heer,</l>
<l>Eer hy hem mocht ontryden,</l>
<l>Scloech hy hem ontwe syn syden,</l>
<l>Mit stoutter ende mit willigher hant,</l>
<l n="18280"><milestone unit="fol" n="129r"/> Dat hy doot viel op dat sant.</l>
<l><pb n="2,111"/> Mynesteus die dat siet</l>
<l>En wilde langher spaeren niet,</l>
<l>Hy en woude den neve wreken.</l>
<l>Der mocht men horen speren breken</l>
<l n="18285">Ende menghen vallen sien int gras.</l>
<l>Hector, die goede, ende Eneas</l>
<l>Saghen Troylus bestaen:</l>
<l>Sy quamen hem te hulpen saen.</l>
<l>Hector bestont die van Athenen,</l>
<l n="18290">Die seer om haren heer wenen,</l>
<l>Ende stacter menghen ridder duer.</l>
<l>Noyt en hadden so swaer aventuer</l>
<l>Die Griecken ten ghenen stryde,</l>
<l>Synt sy yerst mit nyde</l>
<l n="18295">Die stat van Troyen belaghen.</l>
<l>Sy voeren enwech ende lieten hem jaghen,</l>
<l>Seer veel van der stede loept.</l>
<l>Troylus hielt syn scop</l>
<l>Om Dyomedes die voer hem vloe,</l>
<l n="18300">Ende seid: "Maect u henen alsoe</l>
<l>"Ende rust in uwer amyen scoet,</l>
<l>"Die u huden die mouwe roet</l>
<l>"So vroech tenen ponioen gaf!</l>
<l>"Ghy sceit des velts mit laster af!"</l>
<l n="18305">Dus jaecht Hector ende Eneas</l>
<l>Ende Troylus die coen was</l>
<l>Die Griecken ten loghren weder;</l>
<l>Der reden sy ter veel der neder.</l>
<l>                Mittien vernam Achilles dat</l>
<l n="18310">Dat die heren van der stat</l>
<l>Al scoffeerden dat voer hem quam.</l>
<l>Mit haesten hy syn wapen nam</l>
<l>Ende reet ten veldewert als die coene.</l>
<l>Hem volgden die Mirmidoene,</l>
<l n="18315">Ridders stout ende onvervaert.</l>
<l><pb n="2,112"/> Achilles, die niet en spaert,</l>
<l>Coemt te velde ende heft versien</l>
<l>Den hertoghe van Athenen vlien</l>
<l>Ende Dyomedes alsoe:</l>
<l n="18320">Des wert hy toernich ende onvroe.</l>
<l>Signus, daer ic u yerst af seid,</l>
<l>Sach comen sclaende over die heide</l>
<l>Achilles mit synre scaren.</l>
<l>Hy was syns cleen in varen,</l>
<l n="18325">Mer hy reet hem te ghemoete.</l>
<l>Achilles die waent wel boete</l>
<l>Van Signus doen in dat orloghe,</l>
<l>Dat hy hem nummermeer en toghe</l>
<l>Voer goede ridders op dat velt:</l>
<l n="18330">Hy stacken seer mit ghewelt,</l>
<l>Dat hem die helm voer van den hoefde;</l>
<l>Mer Signus, die niet en verdroefde,</l>
<l>Stac Achilles opten scilt.</l>
<l>Dat speer en brac niet dat hy hilt,</l>
<l n="18335">Mer Achilles die viel af.</l>
<l>Signus selve, die niet en gaf</l>
<l>Om tors, hy lietet henen lopen.</l>
<l>Hy waendent Achilles doen becopen</l>
<l>Dat hy voer alle syn lude</l>
<l n="18340">Soe verre reet. Hoert wat ghesciede:</l>
<l>Hy reet op hem daer hy stoet;</l>
<l>Achilles was van stryde vroet</l>
<l>Ende rumden als hy op hem reet,</l>
<l>Mer doch, eer hy hem leet,</l>
<l n="18345">Stac hy dat ors al doer die syde.</l>
<l>Daer beite Signus in den stryde</l>
<l>Ende vacht teghen hem te voet.</l>
<l>Achilles sweert was herde goet,</l>
<l>Daermede waenden hy hem thoeft</l>
<l n="18350">Al ontwee hebben ghecloeft;</l>
<l><pb n="2,113"/><milestone unit="fol" n="129v"/> Dat sweert was blodich van den perde,</l>
<l>Hy scloech seer, mer dat en derde</l>
<l>Signus noch meer noch myn.</l>
<l>Dies wonderden hem in synen syn.</l>
<l n="18355">Mer dbloet dat aen tsweert claf,</l>
<l>Waen ic, dat hem teyken gaf:</l>
<l>Des waende Achilles te dien stonde</l>
<l>Dat had gheweest ene wonde.</l>
<l>Mer daerna schier, eer yet lanc,</l>
<l n="18360">Signus die wapen van hem swanc</l>
<l>Ende seid: "Achilles, merct wel,</l>
<l>"Ic en draghe wapen om niet el</l>
<l>"Dan omdat sy wael staen.</l>
<l>"Ic wil teghen u vechten saen</l>
<l n="18365">"In enen roc nu ter tyt.</l>
<l>"Vergave Got dat alle die stryt</l>
<l>"Ende van den orloghe den omganc</l>
<l>"Aen ons tween nu waer belanc,</l>
<l>"So sout saen versceden wesen!"</l>
<l n="18370">Hy scloech Achilles na desen</l>
<l>Dat hem uytten helm die stene</l>
<l>Spronghen al groot ende clene.</l>
<l>Des scaemden hem seer Achilles</l>
<l>Dattet hem daertoe comen es,</l>
<l n="18375">Dat een man voer hem dus staet</l>
<l>Die al bloot is ende op hem dus sclaet,</l>
<l>Dat hy hem niet en can ghewonden.</l>
<l>Doe spranc hy aen hem in cortten stonden</l>
<l>Ende werp hem onder hem der neder.</l>
<l n="18380">Signus had gherne weder</l>
<l>Opghestaen, mer hy en mochte;</l>
<l>Mit synen riemen hy en knochte</l>
<l>Syne hande beid te samen:</l>
<l>Al daert veel ridders vernamen,</l>
<l n="18385">Werp hy en wech van den oevere.</l>
<l><pb n="2,114"/> Die Bractane waeren te droevere.</l>
<l>Hem en halp woert noch stoutheit,</l>
<l>Hy en verdranc in die fosseit.</l>
<l>Doe sy hem verdroncken saghen,</l>
<l n="18390">Syne stoutheit sy seer beclaghen</l>
<l>Ende daertoe syn doghet groot.</l>
<l>Alle waeren sy bleven doot,</l>
<l>Want die Mirmidonoise quamen</l>
<l>Op hem ghereden alle te samen,</l>
<l n="18395">Des hadden sy groot misprys.</l>
<l>En had ghedaen Fylomenys,</l>
<l>Die coninc van Paslagonie,</l>
<l>Ende Remus van Cisonie,</l>
<l>Der en waer niet een ontgaen.</l>
<l n="18400">Sy hebben Achilles achterghedaen</l>
<l>Ende syns volcs ghedoet so veel,</l>
<l>Dat mit hem ghinc uytten speel.</l>
<l>                Bynnen dien is Hector comen</l>
<l>Den scepen by ende heft ghenomen</l>
<l n="18405">Syn neve Ajax Salomyne,</l>
<l>Der stoutster een, dat was aen schyne,</l>
<l>Die in alt Griexe heer was.</l>
<l>Troylus ende Eneas</l>
<l>Hebben die scepe mit ghenynde</l>
<l n="18410">Ontsteken aent teen eynde.</l>
<l>Dit heft menich man becoft.</l>
<l>Sy hebben alle vruchtich brocht</l>
<l>Aghamennon ende Ulixes,</l>
<l>Mynesteus ende Dyomedes.</l>
<l n="18415">Die brant scloech hoghe in die locht,</l>
<l>Des hadden die Griecken groten vrocht.</l>
<l>En had Ayax ghedaen,</l>
<l>Der en waer niet een scip ontgaen.</l>
<l>Nestor, die oude, was hem by.</l>
<l n="18420">Hector, die scoen, dat seit men my,</l>
<l><pb n="2,115"/> Stac Nestor mit enen speer</l>
<l>Uytten sadel voer dat heer,</l>
<l><milestone unit="fol" n="130r"/> Dat hy ter eerden neder vel.</l>
<l>Had Hector alsoe fel</l>
<l n="18425">Ghewest, als die Griecken waeren,</l>
<l>Nestor en waer niet ontfaeren.</l>
<l>"Ghenade!" riep hy op Ulixes</l>
<l>Ende seid, "Vrunt, nu mercket des</l>
<l>"Dat men my hier sal versclaen,</l>
<l n="18430">"Ghy en wilt my hier in staden staen!"</l>
<l>Ulixes en dorsten niet ontsetten.</l>
<l>Hy toech wech: der was quaet letten.</l>
<l>Ayax en mocht niet ghedoghen</l>
<l>Dat men den ouden voer syn oghen</l>
<l n="18435">So scandelic ontlyven soude.</l>
<l>Hector ontmoeten hy also boude</l>
<l>Ende gaf hem enen sclach al daer,</l>
<l>Des menich Troyen had vaer</l>
<l>Dat hy en had doot ghescleghen.</l>
<l n="18440">Hector brachter den scilt teghen:</l>
<l>Ander waen ic waer hy doot.</l>
<l>Int thertte had hy wonder groot,</l>
<l>Naedien dat alt theer vloe,</l>
<l>Wie hy was die hem weerden alsoe.</l>
<l n="18445">Hy sprac: "Her ridder, segt my</l>
<l>"Hoe dat u name sy.</l>
<l>"Ghy dunct my soe onverveert!"</l>
<l>Ayax sprac doe mitter vaert:</l>
<l>"Doude Thelamon is myn vader;</l>
<l n="18450">"Esyona, die ghy allegader</l>
<l>"Kent, dat is myn rechte moeder.</l>
<l>"Jonghe Thelamon is myn broeder."</l>
<l>Hector sprac: "Ghy syt myn neve.</l>
<l>"Siet wat ic u dan gheve:</l>
<l n="18455">"Alle die scepe die hier staen,</l>
<l><pb n="2,116"/> "Dier niet en waeren ontgaen,</l>
<l>"Ende desen dach al doer den vrede.</l>
<l>"Wy sullen varen in die stede</l>
<l>"Proeven of wy yet mochten spreken</l>
<l n="18460">"Dat men dit orloech mochte breken.</l>
<l>"Ende daertoe geef ic u myn sweert."</l>
<l>Ayax sprac: "Eer ghy my ontfaert,</l>
<l>"Neemt dat my lest was ghesent,</l>
<l>"Ic en heb hier gheen beter present,</l>
<l n="18465">"Dat is een gordel van syden.</l>
<l>"Ic en sach nie beter in mynen tyden.</l>
<l>"Het maecten die scoen Arpale,</l>
<l>"Die teghen die Gezes liep altemale,</l>
<l>"Die haeren vader had ghevaen,</l>
<l n="18470">"Dien sy verloesten weder saen,</l>
<l>"Omdat sy alle die man</l>
<l>"Mit haeren lopen verwan."</l>
<l>                Nu weten die twe nevelinghe</l>
<l>Niet dat sy hebben onderlinghe</l>
<l n="18475">Dat ghenomen ende dat ghegeven</l>
<l>Daeraen leghet hare beider leven.</l>
<l>Elc dancten den anderen seer.</l>
<l>Mittien gheboot Hector, die heer,</l>
<l>Allen den baroenen dat sy mit joye</l>
<l n="18480">Keren souden bynnen Troyen.</l>
<l>Hectors ghebot was schier ghedaen;</l>
<l>Sy keerden in die stede saen</l>
<l>Ende die Griecken waeren vroe,</l>
<l>Dat hem comen was alsoe.</l>
<l n="18485">XX scepen hadden sy verlaren</l>
<l>Ende menghen man uytvercaren,</l>
<l>Ende daertoe menghen ghewont.</l>
<l>Dus maect ons Ovidius condt.</l>
<l>Benoyt doet ons voert ghewaghen,</l>
<l n="18490">Datter bynnen XIJ daghen,</l>
<l><pb n="2,117"/> Onder ridders ende ghenoot,</l>
<l>Veel ghewonden bleven doot;</l>
<l>Dus was in den somer daer</l>
<l><milestone unit="fol" n="130v"/> Grote onrast ende vaer.</l>
<l n="18495">Soe veel bleven daer ghewonden,</l>
<l>Dat men se ghereyden niet en conde.</l>
<l>Sy droefden buten ende bynnen.</l>
<l>Soe langhe duerdent, wildyt kynnen,</l>
<l>Dat syt verdraghen niet en mochten:</l>
<l n="18500">Die van buten vrede sochten.</l>
<l>Aghamennon heft ghesent</l>
<l>Baden op al sulc convent,</l>
<l>Dat sy den heren van der stede</l>
<l>Priamus doen bidden om vrede.</l>
<l n="18505">XXX daghen moghen sy en ghewynnen</l>
<l>Beide van buten ende van bynnen.</l>
<l>Die XXX daghe swoeren die heren.</l>
<l>Men groef die doden mit groter eren.</l>
<l>Ende som heeft men se ghebrant.</l>
<l n="18510">Te rasten daden sy hem tehant</l>
<l>Die van bynnen ende te ghemake.</l>
<l>Den vrede hielden sy baven alle sake.</l>
<l>Die coninc hielt menich ghedinghe</l>
<l>Om te versceden onderlinghe,</l>
<l n="18515">Mit vrienden ende oec mit maghen,</l>
<l>Die besten die in Troyen laghen.</l>
<l>Oec visierde hy ende sochte</l>
<l>Wat hem beste staden mochte.</l>
<l>                O wy! Wat seer ende wat rouwen</l>
<l n="18520">Sal men hierna moghen scouwen,</l>
<l>Ende hoe swaer een ongheval!</l>
<l>Ic en weet hoe icket ghesegghen sal.</l>
<l>My wondert dat die van der stat</l>
<l>Niet alle daerom en blyven mat.</l>
<l n="18525"><pb n="2,118"/> Om so scadelicken sake,</l>
<l>Droevende seer ende tonghemake</l>
<l>Waeren sy tallen tyden voert.</l>
<l>Noyt en was daerna in die poert</l>
<l>Blytscap, want wies mochtet wesen?</l>
<l n="18530">Nu, hoert dan hoet quam te desen</l>
<l>Ende hoe die wych dernae verghinc.</l>
<l>Nummermeer en hoerdy dinc</l>
<l>Soe droevelic aver een ende andre.</l>
<l>Dat voerspraken heft Cassandre</l>
<l n="18535">Moet ghescien in cortter tyt.</l>
<l>Men hielt den vrede sonder nyt,</l>
<l>Die XXX daghe leden; bynnen desen</l>
<l>Die ridders syn alle ghenesen;</l>
<l>Menich man heft grote joye</l>
<l n="18540">Dat hy te vreselicke tornoye</l>
<l>Des daghes wesen sal:</l>
<l>Der ghescieden groot ongheval,</l>
<l>Ter quader tyt was hy bestaen</l>
<l>Ende gheint ende oec voldaen.</l>
<l n="18545">                Andromata hiet Hectors wyf,</l>
<l>Die scoenste een die had lyf;</l>
<l>Edel ende wel ghebaren,</l>
<l>Van havesheden veel te voren,</l>
<l>Haeren man ghetrouwe - sy had recht -.</l>
<l n="18550">Sy had van hem, voert groot ghevecht,</l>
<l>Twe scoen kinder van Hector.</l>
<l>Landomante ic deen noemen hoer:</l>
<l>Tien tyden wast out V jaer.</l>
<l>Dares seghet aver waer</l>
<l n="18555">Dat edelicke was ghemaect,</l>
<l>Blont, wit ende wel gheraect,</l>
<l>Ende van anderen kinderen bloeme.</l>
<l>Nu hoert hoe ic dander noeme.</l>
<l>Alsoe ic bescreven vant,</l>
<l n="18560"><pb n="2,119"/> Astionacta wast becant,</l>
<l>Ende en was mer IJ jaer out</l>
<l>Doen hem die dach was onhout.</l>
<l>Hoert wat daertoe was ghewracht,</l>
<l>Recht op den selven nacht</l>
<l n="18565"><milestone unit="fol" n="131r"/> Doe die vrede eynde nam.</l>
<l>Tleet dat der vrouwen te voren quam</l>
<l>Mocht haer des syns doen vermerren,</l>
<l>Die toendent haer van verre,</l>
<l>Beid by teyken ende by drome.</l>
<l n="18570">Des namen sy goeden goem</l>
<l>Om haeren scade, om haeren rouwe.</l>
<l>Des snachs ghedoegde die vrouwe</l>
<l>Pyn, jamer ende verdriet.</l>
<l>Mer des en twyvelen sy niet:</l>
<l n="18575">Want vaert Hector ter battalien,</l>
<l>Hy blyft doot al sonder faelgien,</l>
<l>Ende die plaetse niet en rumet,</l>
<l>Eer hy doot van den orsse cumet.</l>
<l>Andromata was seker das</l>
<l n="18580">Dat haer te voren comen was.</l>
<l>Des was sy uyttermaten seer</l>
<l>Bedroeft int thert om haeren heer;</l>
<l>Dat en docht my gheen wonder,</l>
<l>Sy seiddet hem al bysonder.</l>
<l n="18585">                "Heer," seid sy, "hoe dat vaert,</l>
<l>"Van enen dinghe ben ic beswaert</l>
<l>"So seer, daer ic ligghe by u,</l>
<l>"Dat my temoede is al nu</l>
<l>"Of my myn lyf soud vergaen.</l>
<l n="18590">"Die hoechste daden my verstaen</l>
<l>"Dinghe daer ic om ben onblyde,</l>
<l>"Dats dat ghy niet en vaert te stryde."</l>
<l>- "Beter waer ic doot twaeren,</l>
<l>"Dan dat ic niet uyt en dorste vaeren.</l>
<l n="18595"><pb n="2,120"/> "Nummermeer en wil Got ghehenghen</l>
<l>"Dat ic verveert sy van desen dinghen.</l>
<l>"En sprekes niet, dats dat ic meen;</l>
<l>"Doer u en laet icks groot noch cleen."</l>
<l>Andromata weent ende versucht</l>
<l n="18600">Om die saken die sy vrucht.</l>
<l>Dat rode blyde, dat haer stont wael;</l>
<l>Nu wert sy bleec ende vael,</l>
<l>Wel na wert sy uytten syn.</l>
<l>Den coninc maecten sy des een inde</l>
<l n="18605">Dat hy Hector te huys houde,</l>
<l>Of hy hem levende hebben woude,</l>
<l>Ende baven alle dinc neem waer</l>
<l>Dat hy te stryde niet en vaer.</l>
<l>                Pryan was haefs ende godertieren,</l>
<l n="18610">Hieraf wert hy in vaer schiere.</l>
<l>Hy troesten hem nyemants dan Hectors:</l>
<l>Dats altemael syn surcors.</l>
<l>Blyft hy, dat weet hy te voren,</l>
<l>Hy nemes scade ende toren.</l>
<l n="18615">Dus en der hy hem niet ontbieden</l>
<l>Te vaeren mit anderen luden.</l>
<l>Hy kent die vrouwe van sulcken rade,</l>
<l>Dat men best haeren wille dade</l>
<l>Ende syt doer doghet liet verstaen.</l>
<l n="18620">Parys nam syn compaen</l>
<l>Ende Troylus ende Eneas.</l>
<l>Die coninc Mennoen ende Polidamas,</l>
<l>Van Lauconie Eufemius,</l>
<l>Coninc Sarpedoen ende Glaucus,</l>
<l n="18625">Cupesus die grote ende die starcke,</l>
<l>- Laghens heiten syne marcke -,</l>
<l>Remus ende Ascanius,</l>
<l>Epistropus ende Drasius,</l>
<l>Coninc Ensius ende Forsius,</l>
<l n="18630"><pb n="2,121"/> Die heer was Philisteus,</l>
<l>Philomenus die scoen ende die vroede,</l>
<l>Ende ander veel coninghe goede,</l>
<l>Heeft Parys al ghescaert,</l>
<l>Wel beset ende bewaert.</l>
<l n="18635">Die scaeren waeren lanc gherect</l>
<l>Ende die orssen wel ghedect;</l>
<l><milestone unit="fol" n="131v"/> Die banieren waeren beset,</l>
<l>Die speren starc, die yseren ghewet;</l>
<l>Mit wapenen waeren sy wel bewaert</l>
<l n="18640">Ende van hertten onbevaert.</l>
<l>Doe gheboot die coninc Pryan,</l>
<l>Die was een wel gheraect man,</l>
<l>Dat die heren ten selven tyden</l>
<l>Deghentlicke uyt souden ryden,</l>
<l n="18645">Want die Griecken hem beroemen</l>
<l>Dat sy te lytsen waeren comen.</l>
<l>                Tierst dat Hector wist, die milde,</l>
<l>Dat syn vader niet en wilde</l>
<l>Dat hy voer tot den tornoye,</l>
<l n="18650">Was hy in sulcken vernoye</l>
<l>Dat hy die vrouwe Andromata</l>
<l>Gheblouwen hadde herde na.</l>
<l>Seer dreyghet hy se uyttermaten</l>
<l>Ende swoert dat hy se altoes sal haten.</l>
<l n="18655">Hets wonder dat hy se niet en sclaet.</l>
<l>Syn wapen heyst hy daer hy staet,</l>
<l>Die waeren ghebrocht aversyde.</l>
<l>Des heyschens was die vrouwe onblyde.</l>
<l>Sy gaf se hem ende hy deed se an.</l>
<l n="18660">Andromata, na mynen waen,</l>
<l>Viel in ommacht daer ter stede</l>
<l>Als hy die wapen aendede;</l>
<l>Sy maecte groot hantghesclach,</l>
<l>Want sy ontsach den wreden dach.</l>
<l n="18665"><pb n="2,122"/> Seer bat sy hem dat hy blyve</l>
<l>Ende hy hem selven niet en ontlyve;</l>
<l>Ducke bat sy hem op ghenade.</l>
<l>Als sy siet dat hys niet en dade</l>
<l>Noch doer ropen, noch doer bede,</l>
<l n="18670">Noch doer gheen sake mede,</l>
<l>Ende hy niet en laet die vaert</l>
<l>Omdat sy weent ende misbaert,</l>
<l>Al sout daer alle die werlt vromen,</l>
<l>Sy deed alle die vrouwen comen,</l>
<l n="18675">Ecuba ende syn suster beide,</l>
<l>Die alle screyden ghereyde.</l>
<l>Alle drie hebben sy hem besworen</l>
<l>Dat hy haer bede woud horen</l>
<l>Ende hy bynnen soude blyven.</l>
<l n="18680">Het is om niet al dat sy dryven:</l>
<l>Hy en acht strydens noch speel.</l>
<l>"Soen," sprac sy moeder, "weet dat wel</l>
<l>"Dat ghy myns verghet algader</l>
<l>"Ende den coninc uwen vader.</l>
<l n="18685">"Wy maken groet onghedout,</l>
<l>"Want wy syn u van hertten hout.</l>
<l>"Ay! hoe wildy ons dus begheven?</l>
<l>"Hoe souden wy sonder u moghen leven?</l>
<l>"Hier en is vrouwe die soud moghen gedueren,</l>
<l n="18690">"Haer en soud haer hertte scoren.</l>
<l>"Ay, lieve soen, nu doet een blyf</l>
<l>"Ende mercket doch op dese wyf!</l>
<l>"Sy screyen alle, groot ende cleen."</l>
<l>Polixina ende die vrouwe Helene</l>
<l n="18695">Wouden hem by den clede houden.</l>
<l>Ten duden niet al dat sy wouden;</l>
<l>Wat dat sy baden alle die vrouwen</l>
<l>Was om niet, by mynre trouwen.</l>
<l>                Als sy siet dattet en duden niet,</l>
<l n="18700"><pb n="2,123"/> Sclaet sy her hande ende maect verdriet.</l>
<l>Sy toech haer scoen gelu haer;</l>
<l>Groot ween ende groet misbaer,</l>
<l>Alsof sy waer des synnes ave.</l>
<l>Mitter haest so liep sy dane.</l>
<l n="18705">In een camer ghinc Andromata,</l>
<l>Om haeren soen Astionacta:</l>
<l><milestone unit="fol" n="132r"/> Dien maecten sy mit tranen waerm,</l>
<l>Sy nam hem schier op haeren arm;</l>
<l>In den saele liep sy vermoyet,</l>
<l n="18710">Daer Hector sy cousen scoyet.</l>
<l>Voer hem werp syt ende segcht:</l>
<l>"Heer, doer u kynt dat voer u lecht,</l>
<l>"Dat cleen is ende ghy selven wont,</l>
<l>"Bid ic u dat ghy des gont</l>
<l n="18715">"Dat ghy myn woert bekynt.</l>
<l>"Ontfermt u myns. Dit is u kynt,</l>
<l>"Ghy en sietet meer na desen tyt,</l>
<l>"Ist dat ghy vaert in den stryt:</l>
<l>"Ghy sterft ommer te deser rese,</l>
<l n="18720">"Dit kynt blyft van u wese.</l>
<l>"Verdoemt man, verwoeyt ries!</l>
<l>"En ontfermet u niet dies,</l>
<l>"Dat ghy soe seer haet u leven?</l>
<l>"Waerom wildy so saen begheven</l>
<l n="18725">"Beid my ende u moeder,</l>
<l>"Vader, kinder, suster ende broeder?</l>
<l>"Wat wildy ons laten bestaen?</l>
<l>"Hoe sullen wy sonder u ontgaen</l>
<l>"O wy! deser aventueren?"</l>
<l n="18730">Mittien viel sy ter selver uyeren</l>
<l>In ommacht in den sael der neder.</l>
<l>Helena hief se saen op weder,</l>
<l>Die groten rouwe doghede</l>
<l>Om haer, als sy van buten toghede.</l>
<l n="18735"><pb n="2,124"/>                 Hector was die niet en deede</l>
<l>Om syn kynt noch om die bede.</l>
<l>Hy en is cleyn noch groet verveert.</l>
<l>Mittien bracht men hem syn peert:</l>
<l>Uyt woud hy ryden, hoe dat gaet.</l>
<l n="18740">Mittien spranc op Andromata</l>
<l>Ende maecte so groot gheruchte,</l>
<l>Dat ment veere horen mochte;</l>
<l>Int pallas van Troyen bynnen,</l>
<l>Mocht elc horen ende bekynnen:</l>
<l n="18745">Sy deed daer wenen veel tranen.</l>
<l>"O wy!" sprac sy, "nu gaet ons aene</l>
<l>"Die wyle die wy doot wouden wesen!"</l>
<l>Andromata ghinc wech mittesen</l>
<l>Tot Pryanus, des coninc rycke,</l>
<l n="18750">Sclaende haer hande jamerlicke:</l>
<l>Cume mocht sy spreken van moede.</l>
<l>Doe sprac sy als een onvroede:</l>
<l>"Seg, dol man, du dunckes my riesen!</l>
<l>"Du souts noch huden seer verliesen!</l>
<l n="18755">"Vaert Hector buten in den stryt,</l>
<l>"Hy blyft doot in cortter tyt.</l>
<l>"Ic weet weel dattet also moet gaen:</l>
<l>"Die Gade dadent my also verstaen.</l>
<l>"Ic hebt versien in dier ghebaer,</l>
<l n="18760">"Coemt hy onder die grote scaer,</l>
<l>"Sy sclaen hem doot. Wat doetstu dan?</l>
<l>"Ay! Meer en sietstu mynen man!</l>
<l>"Gaet ende hout hem, lieve here myn.</l>
<l>"Astionacta, myn kynt ende tsyn,</l>
<l n="18765">"Leid ic te synen voeten huden.</l>
<l>"Syn moeder heves hem ghebeden,</l>
<l>"Polixina ende vrouwe Helene,</l>
<l>"Mer ten duden groet noch clene:</l>
<l>"Hy en wil haeren wil niet weten.</l>
<l n="18770"><pb n="2,125"/> "Recht nu was hy opgheseten,</l>
<l>"Heer, doe ic liep tot dy.</l>
<l>"Ganc henen saen ende houden my.</l>
<l>"Hy heft my seer ghesproken weder."</l>
<l>Mittien woerden viel sy der neder.</l>
<l n="18775">                Doe richte se op die heer goet.</l>
<l>Prianus stout ende vroet</l>
<l>Ende synen vyanden wreet,</l>
<l>- Nadien dat men die waerheit weet,</l>
<l>Hy en was te licht niet in die taele,</l>
<l n="18780">Mer haefs ende besceiden waele, -</l>
<l><milestone unit="fol" n="132v"/> Alsoe hy van haer heft ghehoert</l>
<l>Sulc misbaer ende sulcke woert,</l>
<l>Een coude ghinc hem ter herten naer:</l>
<l>Hy had vrese ende vaer,</l>
<l n="18785">Swaer versuchten quam hem aen.</l>
<l>Mittien begond hy te gaen;</l>
<l>Die tranen liepen uyt synen oghen bede,</l>
<l>Die droghede hy mit synen clede:</l>
<l>Syn hert seid hem dat misschien.</l>
<l n="18790">Op een peert sat hy mittien,</l>
<l>Uytter salen is hy ghereden</l>
<l>Peinsende mit sericheden.</l>
<l>Hector ontmoeten hy in der straten,</l>
<l>Seer vererret uyttermaten;</l>
<l n="18795">Van moede hadden sy hem doen sweten</l>
<l>Die hem baden om beten:</l>
<l>Op die Griecken stont hem syn moet.</l>
<l>Onder synen stalen hoet</l>
<l>Was syn aenschyn root als een vier;</l>
<l n="18800">Die oghen waeren in hem so fier</l>
<l>Ende soe vreselicke ontsteken,</l>
<l>- Nu hoert wonder daeraf spreken,</l>
<l>Ghelyc den brande waeren sy root;</l>
<l>Lyoenbeesten, cleen noch groot,</l>
<l n="18805"><pb n="2,126"/> En is te sien niet soe vresam.</l>
<l>Voerwaer seg icket, als icket vernam.</l>
<l>Der en was soe stout, by mynre trouwen,</l>
<l>Die hem in doghe dorste scouwen;</l>
<l>Ja, die honde van der stede</l>
<l n="18810">Vloen als sy hem saghen mede.</l>
<l>Ghewapent sat hy op Galenteye;</l>
<l>Aen syn syde hinck een speye</l>
<l>Die wel helme sniden can.</l>
<l>By den breydel nam hem Pryan,</l>
<l n="18815">Ende seid: "Ghy blyft nu, twaeren.</l>
<l>"Ic en laet u huden henenvaeren.</l>
<l>"Ic bid u, beraet u bet.</l>
<l>"By den Gaden van onser wet,</l>
<l>"Maen ic u dat ghy teser tyt</l>
<l n="18820">"Niet en vaert in den stryt.</l>
<l>"Ic en wil oec niet dattet ghesciede</l>
<l>"Dat ghy doet dat ic u verbiede.</l>
<l>"Het is recht dat ghy doet myn ghebot.</l>
<l>"Ghy en vaert niet, so help my Got,</l>
<l n="18825">"Huden meer! Nu, hoer wat wene</l>
<l>"Die vrouwen dryven alle ghemene!</l>
<l>"Hoert hoe sy nu misbaeren!</l>
<l>"Hem allen ontfermt uwes twaeren.</l>
<l>"Lieve kynt, nu beet gherede."</l>
<l n="18830">                Hector was temoede lede:</l>
<l>Synen vader en der hy niet vergrammen,</l>
<l>Noch hy en der niet blyven van scamen.</l>
<l>Ontteert waent hy syn ommermeer.</l>
<l>"Ay! heer," seid hy, "heer, heer,</l>
<l n="18835">"Ghy en syt hierop niet wel bepeynst,</l>
<l>"Omdat een sot wyf heft ghevenst</l>
<l>"Ende vertelt haren drome,</l>
<l>"Dat men daerom nemet gome.</l>
<l>"Vaer ic niet uyt, weet voerwaer,</l>
<l n="18840"><pb n="2,127"/> "Men salt my lasteren hiernaer,</l>
<l>"Dat my een wyf hier blyven doet.</l>
<l>"Mit recht sout u duncken goet</l>
<l>"Dat ic den onse stonde in staden,</l>
<l>"Die noch huden werden verladen!"</l>
<l n="18845">Dese woerde en achten Pryan niet.</l>
<l>Soe veel bat hy hem ende hiet</l>
<l>Dat hy keerde, dat niet en was lichte.</l>
<l>So vreselicke was syn aensichte,</l>
<l>Hy en is soe coen die op hem siet.</l>
<l n="18850">Ontwapenen en wilt hy hem niet,</l>
<l>Sonder die ventaelge alleene.</l>
<l>Pryan seinde groet ende clene,</l>
<l>Al dat hy uytseinden mochte.</l>
<l><milestone unit="fol" n="133r"/> Wat manne die ten wapen dochte</l>
<l n="18855">Trac saen uyt mit ghewelde</l>
<l>Verre opten sconen velde.</l>
<l>                Die Griecken hebben cleen belet,</l>
<l>Sy hebben haer scaeren beset.</l>
<l>Scoen volc had Dyomedes</l>
<l n="18860">Ende die stoutte Achilles;</l>
<l>Ayax ende Thelamon,</l>
<l>Menelaus ende Aghamennon,</l>
<l>Ende Palamides die wyse,</l>
<l>Hadden ridderen van hoghen pryse.</l>
<l n="18865">Die banieren ende die helme claer,</l>
<l>Die in dat heer waeren daer,</l>
<l>Verlichten al dat brede velt.</l>
<l>Dyomedes quam mit synre ghewelt;</l>
<l>Troylus ende die hem toehoren</l>
<l n="18870">Quamen oec ghepongeert voren.</l>
<l>Die twe scaeren vielen te samen,</l>
<l>Die een groet deel der plaetsen namen.</l>
<l>Die orssen doen sy lopen voert,</l>
<l><pb n="2,128"/> Dat men herde verre hoert:</l>
<l n="18875">Die eerde luden onder die calcoene.</l>
<l>Der sincten men speren mitten ponioen,</l>
<l>Die scilde ende halsberghe scoerden,</l>
<l>Die daer luttel yemant duerden.</l>
<l>Der stortter menich voer die vlocht.</l>
<l n="18880">Die spaenre vloghen in die locht,</l>
<l>Daer men wel josteren sal.</l>
<l>Der siet men menghen swaeren val,</l>
<l>Der hy nummer af op en steet.</l>
<l>Die der oec syn speer ontgeet,</l>
<l n="18885">Die moet trecken syn speer claer.</l>
<l>Daer was die wych groet ende swaer,</l>
<l>Doe Troylus riep lude syn teken,</l>
<l>Dat hy waent dat syn vyande weken.</l>
<l>Doe scloech hy der menghen terstont,</l>
<l n="18890">Daer bleef menich doot ende ghewont,</l>
<l>Dat dat velt was al bedect.</l>
<l>Dyomedes quam voert ghetrect,</l>
<l>Droevich, als hy syn volc sach sclaen,</l>
<l>Ende die Troyene sach avergaen.</l>
<l n="18895">Op Troylus, synen viant,</l>
<l>Stac hy mit enen speer tehant,</l>
<l>Daeraen die mouwe van singlatoen:</l>
<l>Hy stacken doer den lyoen</l>
<l>Die in synen scilt stoet;</l>
<l n="18900">Die halsberch scoerden, al was hy goet.</l>
<l>Mer Troylus, dies niet en ontsiet,</l>
<l>Mercten syns ende en misten niet:</l>
<l>Den scilt stac hy hem al duere</l>
<l>Ende doer den halsberch enen scuere,</l>
<l n="18905">So dattet rode bloet uyt liep.</l>
<l>Mer die wonde en was niet diep,</l>
<l>Sodat sy niet ten lyve ghinc.</l>
<l>Sy beghaven sulcke dinc</l>
<l><pb n="2,129"/> Ende streden mit beiden handen,</l>
<l n="18910">Mitten vreselicken branden.</l>
<l>Ic waen dat sy en sceiden niet</l>
<l>Eer elc den anderen tbloet daer liet.</l>
<l>                Nu quam Menelaus daer</l>
<l>Ende wel IIJ dusent in syn scaer.</l>
<l n="18915">Hy stac van Frughie Miteres,</l>
<l>Als een die verbolghen es.</l>
<l>So seer liepen die orssen te samen,</l>
<l>Dat sy die scachten daer sy quamen</l>
<l>Doer die scilde daden varen.</l>
<l n="18920">Doe viel Miteres af, twaeren.</l>
<l>Op hem versamende die stryt</l>
<l>Van den Griecken daer ter tyt,</l>
<l>Sodat hem niemant van synre syden</l>
<l>Bescudden en mocht in den stryde.</l>
<l n="18925">Daer weer die coninc schier ghevaen,</l>
<l>Ende hy en weer niet ontgaen,</l>
<l><milestone unit="fol" n="133v"/> En had ghedaen Polidamas,</l>
<l>Die stout ende onverveert was.</l>
<l>Hoe dat nu vergaet die sake,</l>
<l n="18930">Miteres coemt schier wrake</l>
<l>Ende ontset in dien tornoy.</l>
<l>Polidamas, hy riep: "Danoy!</l>
<l>"Troylus, ic sient u verliesen</l>
<l>"Den Griecken deilen ende kiesen.</l>
<l n="18935">"Sy wanen ons dryven sonder keer!</l>
<l>"Hector en coemt niet huden meer,</l>
<l>"Synen troest hebben wy verlaren:</l>
<l>"Synt dat ic yerst wert ghebaren</l>
<l>"En hoerden ic noyt tellen in saghen</l>
<l n="18940">"Dat ridder liet syn wapen draghen.</l>
<l>"Doer drome die men visiert,</l>
<l>"Hier wort sonder hem ghetorniert."</l>
<l><pb n="2,130"/>                 Troylus antwoerden saen:</l>
<l>"Den coninc van Frighien hebben sy ghevaen!</l>
<l n="18945">"Siet waer hy mitten ghenen vaert.</l>
<l>"Wy hulpen hem best onghespaert!"</l>
<l>Mittien reden sy na hem verre</l>
<l>Seer, sonder enigherhande merre.</l>
<l>Daer was die parse van den stryde,</l>
<l n="18950">Men vocht daer mit groten nyde.</l>
<l>Wel hondert Griecken staken sy ave,</l>
<l>Der der menich af most ten grave,</l>
<l>Sodat sulc die der neder lach</l>
<l>Syn ghedermte voer hem lach.</l>
<l n="18955">Menich was daer te vernoy,</l>
<l>Der was die parse van den tornoy.</l>
<l>Polidamas die questender veele</l>
<l>Mit synre cracht in den nytspeele.</l>
<l>Onder hem tween ontsetten sy daer</l>
<l n="18960">Miteres, die was in vaer,</l>
<l>Want sy hadden hem afghedaen</l>
<l>Den helm ende souden hem thoeft afsclaen,</l>
<l>Want sy hem behouden niet conden.</l>
<l>Mer Troylus quam ten selven stonden,</l>
<l n="18965">Denghenen hy die hant af scloech.</l>
<l>Hy questender meer dan int ghevoech;</l>
<l>Mit synen sweerde, dat scarp was,</l>
<l>Wonden hy menighen die nie en ghenas.</l>
<l>                Doe quam Ayax, Thelamons soen,</l>
<l n="18970">Mit V hondert ridderen, die waeren scoen</l>
<l>Ende wel ghewapent na hare manieren,</l>
<l>Ende wel ghereden op orsse diere.</l>
<l>Dit heer versamende menghen man.</l>
<l>Dit en is gheen wonder diet mercken can,</l>
<l n="18975">Want het waeren ridders goet</l>
<l>Ende quamen mit groten avermoet.</l>
<l>Oec hebben sy enen goeden heer:</l>
<l><pb n="2,131"/> Men conden verbeteren nummermeer.</l>
<l>Die Troyene en waeren niet tien tyden</l>
<l n="18980">Soe verscaven van den stryde</l>
<l>Om der yersten heren doen,</l>
<l>En dade Ayax ende Thelamoen,</l>
<l>Die op hem al versche quamen.</l>
<l>Ende sy reden op hem te samen.</l>
<l n="18985">Der onfinghen groet verlies</l>
<l>Die van Troyen, syt seker dies,</l>
<l>Want sy en mochten se niet verdryven.</l>
<l>Menich ridder most daer blyven,</l>
<l>Die gherne van daer had ghewest.</l>
<l n="18990">Ist alst men in boecke lest,</l>
<l>Menich was daer in groten noden:</l>
<l>Die eerde was bedect mit doden,</l>
<l>Die stryt was daer herde wreet.</l>
<l>Som vloen sy ghereet</l>
<l n="18995">Die peinsden dat syt hadden verloren.</l>
<l>Thelamon doets hem te voren.</l>
<l>                Polidamas heft hy ghesteken</l>
<l>- Ic en weet niet wel wiet sal wreken -</l>
<l><milestone unit="fol" n="134r"/> Sodat hy van den orsse vel.</l>
<l n="19000">En daed Troylus, ende niemant el,</l>
<l>Hy waer ghevaen, diet swaer verdroech,</l>
<l>Ende menghen voer hem scloech:</l>
<l>Mit vromicheden, mit groter ecren,</l>
<l>Bescudden hy den groten here;</l>
<l n="19005">Syn volc ontvloe hem uytter porse,</l>
<l>Troylus bracht hem weder ten orsse.</l>
<l>                Polidamas sat op na desen,</l>
<l>Die groter vresen is ghenesen,</l>
<l>Want weet wel dat hy veel</l>
<l n="19010">Daert hem te stuer was ende te fel.</l>
<l>Sy toghen achter hare veerde.</l>
<l>Men stacter veel van den peerde,</l>
<l><pb n="2,132"/> Eer sy die Parsiane vernamen,</l>
<l>Die mit haeren baghen quamen.</l>
<l n="19015">Der waster VIJ dusent ofte meer,</l>
<l>Die dedent menghen Griec seer:</l>
<l>Quarelen scoten sy ende scichte;</l>
<l>Daer en was halsberch so ghedichte</l>
<l>Hy en wert doerscoten in cortter stont.</l>
<l n="19020">Dusent hebben sy der wel ghewont,</l>
<l>Sodat men sach dat bloet,</l>
<l>Dat daer doer die halsberch woet.</l>
<l>Daer wert ghescoten menich pert.</l>
<l>Parys was stout ende onverveert,</l>
<l n="19025">Hy deed hem scade ende lachter.</l>
<l>Een deel toghen die Griecken achter,</l>
<l>Want sy so veel volcs verloren</l>
<l>Dat sys hadden groten toren.</l>
<l>Sy peinsden: "mocht ic se noch belopen,</l>
<l n="19030">"Die van Troyen soudent becopen!"</l>
<l>                Ten stryde quam her Achilles,</l>
<l>Die ghemercket hevet des</l>
<l>Dat die Griecken al te samen</l>
<l>Verlies ende groten scade namen.</l>
<l n="19035">Meer bleefter oec dan yemant waent.</l>
<l>Den synen bidt hy ende vermaent</l>
<l>Te peinsen om der werlt eer,</l>
<l>Want daer wast te doen seer.</l>
<l>Mittien lieten sy die speren sincken,</l>
<l n="19040">Die sat van bloede sullen drincken,</l>
<l>Ende menghen ridder vellen echt,</l>
<l>Eer sy weer op werden gherecht.</l>
<l>Ten is gheen man diet u cond dade</l>
<l>Des vernoys ende dies scade,</l>
<l n="19045">Die sy hadden die van bynnen.</l>
<l>Die weerden hem, wildyt kynnen.</l>
<l>Mer so veel warder doerreden,</l>
<l><pb n="2,133"/> Datter meer vloen dan streden</l>
<l>Ende rumden hem dat velt:</l>
<l n="19050">Ter statwert vloen sy mit ghewelt.</l>
<l>Ende Achilles wert ghewaer</l>
<l>Dat sy allen vloen van vaer,</l>
<l>Doe scloech hy der veel mit sweerde,</l>
<l>Want hy daer niemant en spaerde.</l>
<l n="19055">Daer was herde groet verlies</l>
<l>Ende die scade die altoes wies.</l>
<l>Die Troyene lieten henengaen,</l>
<l>Want sy en condens niet ontstaen.</l>
<l>Die Griecken jaghede se so seer</l>
<l n="19060">Ende pynden hem so lanc so meer</l>
<l>Nauwe te maken den pas.</l>
<l>Daer weerden hem wel Polidamas</l>
<l>Ende Troylus by synre syden;</l>
<l>Ducke keren sy in den stryde,</l>
<l n="19065">Hets wonder groet hoe syt gheherden.</l>
<l>Sy bescudden mitten sweerden</l>
<l>Menghen die daer neder lach.</l>
<l>Parys die scloech menghen sclach;</l>
<l>Hy scloechter meer dan IIJ werf sesse,</l>
<l n="19070">Onder des conincs soen van Daresse,</l>
<l>Diet wel dadent even veel.</l>
<l><milestone unit="fol" n="134v"/> Sy hadden tquaetste van den speel,</l>
<l>Sy bestonden die bastaerden.</l>
<l>Sy swoeren dat syt mitten sweerden</l>
<l n="19075">Becopen sullen die sy beryden!</l>
<l>Mittien woerde ghingen sy stryden,</l>
<l>Die Griecken ginghen sy doerbreken.</l>
<l>Menghen hebben sy doersteken</l>
<l>Die daer doot syn ofte mat.</l>
<l n="19080">Heer Got! Wat ridderen syn dat,</l>
<l>Beid in parse ende in stryde,</l>
<l>Grote sclaghe te sclaen mit nyde!</l>
<l><pb n="2,134"/> Hoe edelicke dat sy vochten,</l>
<l>Want sy die Griecken vluchtich brochten,</l>
<l n="19085">Mit hare scarpen snydende brande!</l>
<l>Sy scloeghen menghen totten tande.</l>
<l>Ghevelt wert daer Thelamoen:</l>
<l>Ghevaen hadden Metgarioen,</l>
<l>Enen bastaert, dien Achilles stac,</l>
<l n="19090">Mit enen speer dat ontwe brac,</l>
<l>Mer tyser bleef hem in den buyc</l>
<l>Ende van den hout een groet stuyc.</l>
<l>Dies wert menich Troyen gram.</l>
<l>Eer hy van den orsse quam</l>
<l n="19095">Hebben sy hem ontfaen ende ghedraghen.</l>
<l>Deus! Hoe dat seer dat sy hem claghen,</l>
<l>Want hy was ridder alsoe goet,</l>
<l>Scoen, vromich ende vroet,</l>
<l>Dat sys mit recht waeren gram.</l>
<l n="19100">Mer eer men hem dat hout uyt nam</l>
<l>Hebben sy hem ghedraghen in die poert.</l>
<l>Ay! Wat rouwe was daer ghehoert!</l>
<l>Het weenden ridderen ende vrouwen,</l>
<l>Poerteren, knapen ende joffrouwen.</l>
<l n="19105">Het riep al O wy! O wach!</l>
<l>Tierste dat hem Hector sach</l>
<l>Wert hem syn hert alsoe swaer,</l>
<l>Dat hy ter eerden viel wel naer.</l>
<l>Op een bedde leiden sy den siecken.</l>
<l n="19110">Des moghen sy dancken den Griecken.</l>
<l>                Hector vraegden hem wiet hem dede.</l>
<l>Doe hy wiste die waerhede</l>
<l>Wiet hem dede ende in wat twiste,</l>
<l>"Twaeren", sprac hy doen hyt wiste,</l>
<l n="19115">"Ic mach mit recht wel misbaeren</l>
<l>"Dat ic daer uyt niet en mach vaeren!</l>
<l>"Hoe mocht ic nu langher ghebeiden?</l>
<l><pb n="2,135"/> "Daer uyt moet ic an der heiden</l>
<l>"Ende desen wreken, opdat ic mach!</l>
<l n="19120">"Vynd icken op desen dach,</l>
<l>"Ic waen hy sulcken pant sal laten,</l>
<l>"Dat hem comen sal tonbaten!</l>
<l>"Hoe verwonnic meer den lachter</l>
<l>"Of ic ghinc des stryts achter?</l>
<l n="19125">"Wien dat helpen sal of letten,</l>
<l>"Ic moet onse volc ontsetten!"</l>
<l>Hector hiet den spiet uyttien</l>
<l>Margrietoen ende sprac mittien:</l>
<l>"Haelt myn orsse, ic wrecke desen,</l>
<l n="19130">"Al en soud ickes nummermeer ghenesen!"</l>
<l>Doe hy op sat, syn vader quam,</l>
<l>Diet hem mit pynen benam.</l>
<l>                Recht buten der poertten op die fosseide</l>
<l>Was die stryt an der heiden.</l>
<l n="19135">Eneas was daer comen,</l>
<l>Die veel der plaetsen heft ghenomen,</l>
<l>Mit VIJ dusent ridderen wel,</l>
<l>Die ten orloghe waeren snel.</l>
<l>Al voer waer seg ic u dat,</l>
<l n="19140">Sy holpen wel dien van der stat;</l>
<l>Mer dies waeren sy veel te bloder,</l>
<l>Oec stryden sy veel te noder,</l>
<l>Dat Hector wech was, haer gheselle.</l>
<l><milestone unit="fol" n="135r"/> Alst Achilles wiste, die felle,</l>
<l n="19145">Gaf hy om hem allen te myn.</l>
<l>Hy swoer hy soud se dryven in.</l>
<l>Aghamennon seid hyt doe.</l>
<l>"Heer," seid hy, "coemt hier toe.</l>
<l>"Laet ons vaen ende sclaen,</l>
<l n="19150">"Ons en machter gheen ontgaen!</l>
<l>"Hector en is oec niet daer,</l>
<l>"Hoe souden wy dan hebben vaer?</l>
<l><pb n="2,136"/> "Hy en coemt huden uytter stat.</l>
<l>"Sy syn allegader mat,</l>
<l n="19155">"Als sy sonder hem stryden.</l>
<l>"Brenct u volc in cortten tyden,</l>
<l>"Wy sullen se also bestaen,</l>
<l>"Het sullen sy dusent becopen saen."</l>
<l>Achilles hy voer voren, hy was ga.</l>
<l n="19160">Aghamennon die volgden na.</l>
<l>Daer wert wel seer ghestreden,</l>
<l>Eer sy yet sceyden van der steden.</l>
<l>                Die hertoch van Athenen quam voren</l>
<l>Mit IIJ<hi rend='sup'>m</hi> ridderen vercoren,</l>
<l n="19165">Op spaensschen orssen wel opgheseten.</l>
<l>Altehant oec, wildyt weten,</l>
<l>Ghinghen sy hortten ende steken,</l>
<l>Ende die starcke speren breken.</l>
<l>Wel M heren bleven daer doot,</l>
<l n="19170">Die wych was starc ende groot.</l>
<l>So scadelic was oec die dach,</l>
<l>Dat men der wonder af tellen mach.</l>
<l>Filomenys van Paflegoen</l>
<l>Die achte cleen op die Gryffoen;</l>
<l n="19175">Hy joesteerden op die van Athenen:</l>
<l>Noyt en hoerden man van ghenen</l>
<l>Tellen dat, in soe cortter tyt,</l>
<l>So menich bleef in enen stryt.</l>
<l>Starcke waeren die Paflegoene</l>
<l n="19180">Ende achten cleen op dien Gryffoen:</l>
<l>Van bloetheden en wisten sy niet.</l>
<l>Den Griecken deden sy groet verdriet.</l>
<l>Wel deedt selven Fylomenys,</l>
<l>Van menghen had hy den prys.</l>
<l n="19185">Hy joesteerde opten hertoghe,</l>
<l>Baven den scilde stac hy hem hoghe;</l>
<l>Hy en mocht hem niet ghevaen</l>
<l><pb n="2,137"/> Van so menghen was hy bestaen,</l>
<l>Als lude om haeren heer pleghen,</l>
<l n="19190">Dat sy hem enwech hebben ghedreghen</l>
<l>Van den velde ten tenttenwert.</l>
<l>Ic waen men seer om hem misbaert.</l>
<l>                Polidamas heeften ontmoet,</l>
<l>Die seer daerom verwoet.</l>
<l n="19195">Die dat daden, mach hy se belopen,</l>
<l>Hy swoer sy soudent becopen.</l>
<l>Die scilde namen sy ende reden,</l>
<l>Daer sy luttel yemants meden;</l>
<l>Niet en hielden sy op den toghel</l>
<l n="19200">Eer sy vloghen als een voghel</l>
<l>Ende quamen daer men seer street.</l>
<l>Sy daden menghen swaer leet:</l>
<l>Wast op scilde, wast op orsse,</l>
<l>Haer speren braken sy in die porsse,</l>
<l n="19205">Som op ridderen die bleven doot.</l>
<l>Hier was die wych starc ende groot;</l>
<l>Hier in desen fellen tornoye</l>
<l>Had die menich groet vernoye,</l>
<l>Dat ment ghescryven niet en conde.</l>
<l n="19210">Sy en mochten niet meer te dien stonden</l>
<l>Ghedueren daer, syt seker dies:</l>
<l>Al te swaer was haer verlies.</l>
<l>Doer die lytsen heft men se ghedreven,</l>
<l>Daer moste menich laten syn leven;</l>
<l n="19215"><milestone unit="fol" n="135v"/> Veel vielder in die fosseit.</l>
<l>Eer die leste in quamen ghereit,</l>
<l>Verloren sy so menghen man,</l>
<l>Dat ment vertellen niet en can.</l>
<l>Die Griecken wonnen aen haeren danc</l>
<l n="19220">Die uyterste lytsen in haer bedwanc;</l>
<l>Sy dreven se bynnen die barbacane.</l>
<l>Parys reet hem daer bet ane,</l>
<l><pb n="2,138"/> Hy heft hem daer afghescleghen</l>
<l>Menghen stoutten coenen deghen.</l>
<l n="19225">                Troylus doet sulcke sake</l>
<l>Datten Griecken niet en derf vaken;</l>
<l>Hy was daer menghen te fel,</l>
<l>Daer toenden hy syn stoutheit wel.</l>
<l>Polidamas deed wonder groot,</l>
<l n="19230">Hy hielt syn goede sweert al bloot.</l>
<l>In synen keer was hy ghestade,</l>
<l>Duer vercoft hy hem den scade.</l>
<l>Fylomenys, die stoutte, die vrome,</l>
<l>Was die stoutste die ic noeme:</l>
<l n="19235">Telcken sclaghe scloech hy enen doot</l>
<l>Mit synen sweerde, dats jamer groot,</l>
<l>Al dadent dese wael wattan,</l>
<l>Want het hem niet ghehelpen en can.</l>
<l>Want lude die so wel stryden connen</l>
<l n="19240">Hebbent tfelt op hem ghewonnen.</l>
<l>Sy en conden niet mit maten saken</l>
<l>Wederstaen of vluchtich maken.</l>
<l>Bynnen der poertten, nu mercket dan,</l>
<l>Syn comen sulcke dusent man,</l>
<l n="19245">Daer nyemant af in langhe tyt</l>
<l>En gheert te keren in den stryt.</l>
<l>In die stat mocht men ropen horen:</l>
<l>"O wy! O wy! Wy hebbent tfelt verloren!"</l>
<l>Sulcke vaer is daer, sulc hantgesclach,</l>
<l n="19250">Dat niemant den anderen troesten mach:</l>
<l>Alle waenden sy cleen ende groet</l>
<l>Ghevaen syn of blyven doot.</l>
<l>                Hector vernamt saen ende besiet</l>
<l>Dat wonder dat daer gheschiet,</l>
<l n="19255">Ende den scade van dien daer blyven,</l>
<l>Die niemant en mach bescryven.</l>
<l>Die stat sach hy in roeren van vaer</l>
<l><pb n="2,139"/> Ende heeft vernamen oec die maer</l>
<l>Dat sy bynnen der poertten vloghen:</l>
<l n="19260">Hem liep dat bloet onder doghen,</l>
<l>Ende thertte wies hem ende die moet.</l>
<l>Soe erre wert hy daer hy stoet</l>
<l>Dat niemant hem en der ghenaken.</l>
<l>"Seer miscomen my die saken,"</l>
<l n="17265">Sprac hy, "dat ic dit moet doghen!"</l>
<l>Al verstormden hem die oghen</l>
<l>Van groter avermoedicheit.</l>
<l>Synen helm nam hy ghereit,</l>
<l>Dien bant hem der knapen een.</l>
<l n="19270">Doe vernuwede daer die ween:</l>
<l>Menghe vrouwe in den sale</l>
<l>Wert cranc ende van rouwen vale.</l>
<l>Om Hector was hem allen wee.</l>
<l>Weet dat sys en siens hierna niet mee.</l>
<l n="19275">Ho moghen sy blyde syn hiernaer?</l>
<l>O wy! Wat scade gheviel daer</l>
<l>Dat hy die wile niet en mocht ontvlien,</l>
<l>Daer hem alsoe op soud misschien!</l>
<l>Bynnen der salen sat op syn pert</l>
<l n="19280">Hector, ende goerden syn sweert;</l>
<l>Den scilt nam hy ende voer uyt.</l>
<l>Andromata weenden averluyt,</l>
<l>Jamerlicke sy haer misliet.</l>
<l>Priamus en was daer niet;</l>
<l n="19285">Had hy der ghewest, het waer bleven.</l>
<l><milestone unit="fol" n="136r"/> Hy die niet en ontsiet syn leven</l>
<l>Reet hy die strate nederwart;</l>
<l>Daer neech hem menich aen die vaert.</l>
<l>                Als hem tghemeyn volc vernam</l>
<l n="19290">Waeren sy blyde als hy quam.</l>
<l>Teghen hem liep menich een,</l>
<l>Van jamer dreven sy grote ween.</l>
<l><pb n="2,140"/> "Heer," seiden sy, "onse scaer</l>
<l>"Is des wel worden ghewaer,</l>
<l n="19295">"Huden al tot desen tyden,</l>
<l>"Dat ghy niet en quaemt in den stryden.</l>
<l>"Sy hebbens wel ghehadt den kies.</l>
<l>"Van den onsen is groet verlies.</l>
<l>"Sy hebben der huden veel belopen,</l>
<l n="19300">"Mer nu sullent sy becopen</l>
<l>"Ende ontgelden in cortten tyden!"</l>
<l>Hector quam al daer sy stryden,</l>
<l>Mer die parse was so groot</l>
<l>Van hem die der weken doer den noot,</l>
<l n="19305">Dat hy cume uytcomen mochte.</l>
<l>Tierst dat hy uyt quam, het becochte</l>
<l>Eripulus: dien scloech hy doot,</l>
<l>Die van Hircane was heer groot.</l>
<l>                Sidus was een coninc rycke,</l>
<l n="19310">Stout ende vromich sekerlicke.</l>
<l>Enen sclach hem Hector gaf</l>
<l>Dat hem die kraghe voer af</l>
<l>Ende hy bleef doot in ghenen speel.</l>
<l>Daer toenden men teiken herde veel;</l>
<l n="19315">Daer mocht men te diere wylen horen</l>
<l>Trompen, blasen, achter ende voren:</l>
<l>Die hoghe toerne luden weder</l>
<l>Ende die dale op ende neder.</l>
<l>Hector was saen bekent aldaer,</l>
<l n="19320">Ende tierst dat sys worden ghewaer</l>
<l>Trocken die Griecken al te samen</l>
<l>Op den velde dan sy quamen.</l>
<l>Polidamas die was ghevaen:</l>
<l>Fylomenys die hadden bestaen</l>
<l n="19325">Tontsetten, mer dat is bleven;</l>
<l>Des waeren sy vro die hem henen dreven,</l>
<l>Want hy hem menichwerf beriet</l>
<l><pb n="2,141"/> Groten scade ende groet verdriet;</l>
<l>Des gaven sy hem menghen sclach</l>
<l n="19330">Opten helm daer hy voer hem lach.</l>
<l>Syn ontset is opghegeven:</l>
<l>Hy waenden der selven wel syn bleven.</l>
<l>Ducke was om Hector ghevraghet</l>
<l>Van hem die daer henen jaghet.</l>
<l n="19335">Mer bekent hebben sy hem in dien</l>
<l>Diegheen die hem van achter sien:</l>
<l>Int thertte was hem te bet.</l>
<l>Polidamas hy wert ontset.</l>
<l>Hector die liet op hem lopen;</l>
<l n="19340">Sy moeten swaerlicke becopen</l>
<l>Dat sy hem so dorperlicke leden.</l>
<l>Dat gheselscap wert saen versceden.</l>
<l>Hy scloech daer mitten sweerde doot</l>
<l>Menghen ridder stout ende groot;</l>
<l n="19345">Hy doerreet saen al haer heer,</l>
<l>Veel verloren sy aen die weer.</l>
<l>Polidamas moeten sy begheven</l>
<l>Of selven by hem laten tleven.</l>
<l>                Die Troyene syn vercoevert.</l>
<l n="19350">Daer die fosseyt was stey</l>
<l>Hebben sy die Griecken bestaen;</l>
<l>Daer was menich doot ende ghevaen,</l>
<l>By der daet die Hector dede.</l>
<l>Waerom soud ic u letten hiermede?</l>
<l n="19355">Te velde dreven sy se verre;</l>
<l>Des waeren die Griecken droeve ende erre.</l>
<l>Een amerael - hiet Leoretes,</l>
<l><milestone unit="fol" n="136v"/> Was neve Dyomedes,</l>
<l>Rycke als ons die jeeste wyst,</l>
<l n="19360">Ende doer syn stoutheit seer ghepryst, -</l>
<l>Dien heft die coen Hector doot:</l>
<l>Midden daer die stryt was groot,</l>
<l><pb n="2,142"/> Stac hy hem, onder al dat heer,</l>
<l>Op synen scilt mit enen speer,</l>
<l n="19365">Al daer van goude stont in een lupert,</l>
<l>Scoerden hy den scilt saen mitter vaert;</l>
<l>Die halsberch faelgeerde oec saen,</l>
<l>Daer tyser is doerghegaen,</l>
<l>Soedat dat syden ponioen</l>
<l n="19370">Doer ghinc op dachterste aertsoen:</l>
<l>Lever ende longhen woeden uyt beide.</l>
<l>Doe viel hy doot van den ghereide.</l>
<l>Ende tierst dat Hectors speer brac,</l>
<l>Mitter vaert hy tsweert uyt trac;</l>
<l n="19375">Hy proefdet hoet snyden conde,</l>
<l>Der maecte hy menghe diepe wonde.</l>
<l>Die Troyene doen wel te stryde,</l>
<l>Nu syn sy vro ende blyde,</l>
<l>Nu tyden sy den vianden an:</l>
<l n="19380">Dat doet Hector die edel man.</l>
<l>                Als Achilles sach dat wonder</l>
<l>Dat Achilles doet alleen bysonder,</l>
<l>Die syn prinche aldus versclaet,</l>
<l>Syn hert seid hem ende synen raet,</l>
<l n="19385">Ist dat hy te lyve blyft</l>
<l>Dat hy dat volc al ontlyft,</l>
<l>Sonder enich wederkeer.</l>
<l>Mer hy soud ontlyven eer,</l>
<l>Wert dat hy hem conde behinghen</l>
<l n="19390">Ende hyt dan conde volbrenghen.</l>
<l>Hy scloeghe hem selven, wert dat hy mochte!</l>
<l>Daeraen setten hy al syn ghedochte,</l>
<l>Anders hem niet int thertte ghinc.</l>
<l>Hierom laet hy alle dinc.</l>
<l n="19395">Selve altemael set hy hierinne</l>
<l>Syn ghedachte ende synen synne.</l>
<l>Nummermeer en wort hy blyde</l>
<l><pb n="2,143"/> Eer hy hem doot heft in den stryde.</l>
<l>Sy saghen tfolc jaghen al ghemeen:</l>
<l n="19400">Soe veel heeft Hector cracht alleen</l>
<l>Dat hyt al weert mit synre ghewelt,</l>
<l>Ende hy hem rumen doet dat velt.</l>
<l>Die Troyene syn wel becomen:</l>
<l>Menghen hebben syt lyf ghenomen.</l>
<l n="19405">Al dat volc trac uytter stede.</l>
<l>Synt Got die werlt wesen dede,</l>
<l>En sach noyt man in gheenre tyt</l>
<l>Sulc ghevecht noch sulcken stryt.</l>
<l>By C, by M bleven sy doot.</l>
<l n="19410">In die stat was gheen so groot,</l>
<l>Hy en liep uyt al dat hy mochte.</l>
<l>Deerde bevede dat hem dochte</l>
<l>Ghelycke of sy scoeren soude:</l>
<l>Menich dode lach op die moude.</l>
<l n="19415">                Politeres, een coninc vercaren,</l>
<l>Van aver Caucasus ghebaren,</l>
<l>- Dat is te landewert van Indy -</l>
<l>Menghen ridder so had hy;</l>
<l>Scoen was hy ende wel bedacht</l>
<l n="19420">Ende een heer van groter macht;</l>
<l>Noyt en sach man enighen man</l>
<l>Beter wapen hebben an;</l>
<l>Mit dueren stenen ende mit goude</l>
<l>Was hy versiert menichfoude.</l>
<l n="19425">Des peins ic dat hy hem verhief.</l>
<l>Achilles hadden herde lief;</l>
<l>Daerom dat hy hem soud gheven</l>
<l>Syn suster, behielt hy syn leven.</l>
<l><milestone unit="fol" n="137r"/> Selve was hy ridder vermaert,</l>
<l n="19430">Voer synen viant onvervaert.</l>
<l>Des daghes sloech hy menghen Troyen.</l>
<l>Mer Hector heft belopen dien</l>
<l><pb n="2,144"/> Dat hy hem niet en mach ontgaen,</l>
<l>Dat moet hy syn biecht ontfaen.</l>
<l n="19435">Ten tanden scloech hy hem daer,</l>
<l>Ende doe hy sach dat rycke ghegaer,</l>
<l>Soe scoen, soe rycke, so duer,</l>
<l>Woude hyt hem aftrecken schier.</l>
<l>Doe hy hem pynde hoe hyt hem af trake,</l>
<l n="19440">Quam Achilles, syn wedersake,</l>
<l>Op hem sclaende aver die heide:</l>
<l>Daer rumde menich syn ghereide,</l>
<l>Die wych versamende daer so groot</l>
<l>Datter menich man bleef doot.</l>
<l n="19445">                Hector ende Achilles quamen te samen,</l>
<l>Die grote sclaghe gaven ende namen;</l>
<l>Elc scloech den anderen daer</l>
<l>Op die helm die luden claer,</l>
<l>Sodat alle die vyande ontspronghen</l>
<l n="19450">Ende hem die hande wedersonghen.</l>
<l>Mer Hector heft een sweert getrect,</l>
<l>Dat scarp is ende claer blect;</l>
<l>Mit beiden handen hy oec sclaet</l>
<l>Achilles, hoe soet gaet.</l>
<l n="19455">Mer hy en conden niet ghevellen.</l>
<l>Dat vechten lieten haer ghesellen:</l>
<l>Diegheen die daer waeren te stryde</l>
<l>Maecten hem een plaetse wyde;</l>
<l>Mer Achilles, sonder waen,</l>
<l n="19460">En mocht voer hem niet ontstaen;</l>
<l>Hy trac besyden seer ghewont.</l>
<l>Dat hy was erre, sy u condt.</l>
<l>Gheen man en mocht droever syn,</l>
<l>Dat deed hy herde wel aen schyn.</l>
<l n="19465">Hy deed begaden syn wonden</l>
<l>Ende binden so men best conden;</l>
<l>Syn helm hy verbinden doet,</l>
<l><pb n="2,145"/> Een speer had hy starc ende goet.</l>
<l>Ten stryde keerden hy dane hy schiet,</l>
<l n="19470">Om syn wonden en liet hys niet;</l>
<l>Op Hector voer hy te diere stont:</l>
<l>Hy wilt sterven also ghewont,</l>
<l>Swoer hy, of hy sal hem doden!</l>
<l>Des en laet hy hem niet verbloden.</l>
<l n="19475">                Scarp ende wreet was die stryt.</l>
<l>Daer bleef menich in cortter tyt.</l>
<l>Onder die Griecken wert een gehu,</l>
<l>Sy riepen: "Hector heeft ons nu</l>
<l>"Enen coninc noch afghesclaghen!</l>
<l n="19480">"Wy en moghen des niet verdraghen!"</l>
<l>Hector hadden by der ventaelge</l>
<l>Ende trac hem uytter battaelge</l>
<l>Mitten scilt al onbedect.</l>
<l>Achilles sach dat hy der niet op en mect;</l>
<l n="19485">Syn ors scloech hy mit sporen,</l>
<l>- In syn hert had hy toren,</l>
<l>Dien hy op Hector wreken wilde, -</l>
<l>Hy stac Hector beneden den scilde</l>
<l>Mit enen speer dat scarp was,</l>
<l n="19490">Dats hy nummermeer en ghenas;</l>
<l>Hector, want hy hem van achter stac duer,</l>
<l>Hem en halp halsberch noch coffertuer.</l>
<l>Dat was jamer ende rouwe groot!</l>
<l>Die goede Hector bleef daer doot,</l>
<l n="19495">Want syn lever ende longhen beide</l>
<l>Vielen voer hem opt ghereide.</l>
<l>                Ay Hector, bloem van eertrycke,</l>
<l>Noyt en vant men uwes ghelycke!</l>
<l>Van allen saken waerdy volmaect</l>
<l n="19500"><milestone unit="fol" n="137v"/> Ende in allen dinghen so wel gheraect;</l>
<l>Haefs waerdy ende vroet,</l>
<l>Scoen, milde, stout ende goet;</l>
<l><pb n="2,146"/> Gheen dinc en missat aen u.</l>
<l>Dan ghy hebt verlaeren nu</l>
<l n="19505">U leven, dat sal syn miswinde</l>
<l>Dien van Troyen in haer eynde.</l>
<l>Oec allen heren ende vrouwen</l>
<l>Diet lesen, sullen maken rouwe.</l>
<l>Ay Achilles, bose deghen,</l>
<l n="19510">Hoe fellicke hefstu verscleghen</l>
<l>Den stoutten ende starcken Hector,</l>
<l>Dat ghy van achter stakes doer!</l>
<l>Moerdelicke naemste hem tlyf!</l>
<l>Twaeren, des had ghesyn een gheblyf</l>
<l n="19515">Hadt ghy hem int aenschyn ghesien.</l>
<l>Dat en had niet moghen gheschien!</l>
<l>Als ghy hem jaghet ghy weert verveert,</l>
<l>Want hy ducke mit syn scarpe sweert</l>
<l>U menghe wond int lyf heft ghehouwen,</l>
<l n="19520">Daer saghen ridderen ende joffrouwen!</l>
<l>Onghelycke was u cracht,</l>
<l>Du en hads teghen Hector gheen macht.</l>
<l>Haddy ghevochten hant teghen hant,</l>
<l>Dyn hoeft waer bleven Hectors pant.</l>
<l n="19525">Ay, stat van Troyen, weest droeve seer,</l>
<l>Du heves raet verlaeren ende eer!</l>
<l>O Troyene, vliet haestelicke,</l>
<l>Die bloem is doot van uwen rycke!</l>
<l>Ay, nu wort u stat tebroken</l>
<l n="19530">Ende ghy sult sterven onghewroken!</l>
<l>Diegheen die u te wreken plach</l>
<l>Is doot! Nu maect groot hantghesclach!</l>
<l>Had Hector tot nu moghen leven,</l>
<l>Troyen waer te wynnen bleven.</l>
<l n="19535">O wy! hoe droeve een aventuer,</l>
<l>Hoe swaer, hoe bitter, hoe suer!</l>
<l>Hoe was sy op die stat vererret</l>
<l><pb n="2,147"/> Dat sy hem Hector heft ontfert!</l>
<l>Ay Hector, bloeme ende heer groot,</l>
<l n="19540">Al bistu hier dus bleven doot,</l>
<l>Nochtant sal men dy lof ende eer</l>
<l>Hierna spreken ommermeer!</l>
<l>                Die van der stat werden versaecht.</l>
<l>Daer en was niet langhe ghetaecht</l>
<l n="19545">Sy en ghingen vlien haer ende daer.</l>
<l>Niemant en nam syns levens waer:</l>
<l>Het waer hem lief waeren sy doot bleven.</l>
<l>Luttel gaven sy om haer leven,</l>
<l>Sy worpen wech scacht ende sweert.</l>
<l n="19550">Hectors doot heft se verveert,</l>
<l>Verwonnen ende ghemaect soe blode</l>
<l>Ende ghebracht in sulcken node,</l>
<l>Dat menich man op dien dach</l>
<l>Achter velde in ommacht lach.</l>
<l n="19555">Al daer scloeghen doot dat Griexe heer</l>
<l>Menghen man al sonder weer.</l>
<l>Van den velde hebben sy se ghejaecht:</l>
<l>Ter statwert liepen sy versaecht,</l>
<l>Sy maecten hem wech al aver voet.</l>
<l n="19560">Menich sweert wert ghenet int bloet,</l>
<l>Ende menich bleef daer terstont</l>
<l>Doot, ghevaen ende ghewont.</l>
<l>Haeren wille daden sy ende niet el,</l>
<l>Nu syn sy te baven wel.</l>
<l n="19565">Diet tlyf ontdroeghen mit ghewelde</l>
<l>Liepen ter statwert van den velde.</l>
<l>                Achilles scloechter doot ende ontwe</l>
<l>Wel V hondert ende mee,</l>
<l>Want hy vantter ghenoech te sclaen.</l>
<l n="19570">Soe veel deed hy dat ic waen</l>
<l>Dat hys daer hadde groten prys.</l>
<l><pb n="2,148"/><milestone unit="fol" n="138r"/> - Ovidius scryft ende Virgilius,</l>
<l>Die deser battaelgen doen ghewach,</l>
<l>Dat daer Hector doot lach,</l>
<l n="19575">Datten Achilles bant aen syn pert</l>
<l>Ende scleypten ter statwert</l>
<l>Mit enen gordel van syden,</l>
<l>Dat hem te voren, in cortten tyden,</l>
<l>Ayax, synre moyen soen, gaf,</l>
<l n="19580">Als ic u yerst telden daeraf.</l>
<l>Mer doe hy quam al by der stat,</l>
<l>Gaf hy hem Prianus, dies hem bat.</l>
<l>Benoet swycht altemael des. -</l>
<l>Alsoe ons bescryft Dares,</l>
<l n="19585">Achilles was Mennoen beneven</l>
<l>Ende heft hem enen sclach ghegeven</l>
<l>Dat hy van synen perde vel.</l>
<l>Mennoen gheraecten hem weder wel,</l>
<l>Hy scloech hem op des scilts rant</l>
<l n="19590">Dat hy viel neder in dat sant.</l>
<l>Achilles spranc op syn voete,</l>
<l>Mer Mennoen scloech hem soe onsoete</l>
<l>- En weet IJ sclaghe ofte IIJ</l>
<l>Opten helm, soe wats ghescie, -</l>
<l n="19595">Dat hy hem veer is afghevloghen:</l>
<l>Dbloot ran hem saen onder doghen.</l>
<l>Mennoen die heft hem, sonder waen,</l>
<l>Herdde ridderlicke bestaen;</l>
<l>Sy vochten als ridder goede,</l>
<l n="19600">Tfelt wert roet van haeren bloede;</l>
<l>Ghewont waeren sy daer sy vochten,</l>
<l>Dat sy cume ghestaen mochten.</l>
<l>So seer elc den anderen scloech</l>
<l>Dat men se van den velde droech.</l>
<l n="19605">Had Mennoen ghehadt ontset,</l>
<l>Achilles die was so ghelet,</l>
<l><pb n="2,149"/> Hy en had niet meer in ghenen daghen</l>
<l>In stryde wapen moghen draghen.</l>
<l>Men droech hem wech mit cracht;</l>
<l n="19610">Ducke viel hy in ommacht</l>
<l>Eer hy quam in syn pauweloen;</l>
<l>Op een tapyt van singlatoen</l>
<l>Hebben sy hem ontwapent.</l>
<l>Doen sy die wonden saghen gapen,</l>
<l n="19615">Waenden sy dattet waer ghedaen</l>
<l>Mit hem; mer hy en waer niet ontgaen,</l>
<l>Ten waer een meister van Orient</l>
<l>Die hem aen wonden wel bekent,</l>
<l>Want hem niemant ontsterven mochte,</l>
<l n="19620">Dien hy levende besochte:</l>
<l>Hy deed hem spreken ende rusten</l>
<l>Ende oec saen etens lusten;</l>
<l>Hy gaf hem een edel candeel.</l>
<l>Nu syn verhoecht een deel</l>
<l n="19625">Die Griecken, dat hy was aen die bate.</l>
<l>Hy was ghenesen wel te mate</l>
<l>- Dat leest men - in den vierden daghe.</l>
<l>Dies waeren blyde syn maghe.</l>
<l>Alt verlies dat sy verloren,</l>
<l n="19630">Beid nu ende hier te voren,</l>
<l>Dat en achten sy cleen of groot,</l>
<l>Synt sy hebben Hector doot:</l>
<l>Die wast dien sy hebben ontsien,</l>
<l>Nummermeer en mach hem misschien;</l>
<l n="19635">Sy rekenent voert aver speel,</l>
<l>Mer een sake weet ic wel,</l>
<l>Sulcken dach sullen sy noch belopen,</l>
<l>Dusent Griecken sullent becopen.</l>
<l>                Nu hoert voert van dien van Troyen.</l>
<l n="19640">Daerna en hadden sy noyt joyen,</l>
<l><pb n="2,150"/> Men nan den doden buten vrede.</l>
<l>Tierst dat hy quam bynnen der stede,</l>
<l>Niemant en sach hem soe saen,</l>
<l><milestone unit="fol" n="138v"/> Die op die voete mocht blyven staen.</l>
<l n="19645">Het weenden al, man, wyf ende kinder,</l>
<l>Beide meerre ende mynder;</l>
<l>So deden coninghen ende graven,</l>
<l>Vrouwen, princhen rycke van haven;</l>
<l>Daer en was vrouwe noch maecht,</l>
<l n="19650">Sy en beweenden ende beclaecht.</l>
<l>                "Her Hector, edel orloechheer,</l>
<l>"Edel ridder van groter eer,</l>
<l>"Heer, ghy hadt ons seer ghemynt,</l>
<l>"Ghy behuedet ons als die vader tkynt.</l>
<l n="19655">"Heer, die so vromich waert,</l>
<l>"Ende ons bescermet als een libaert,</l>
<l>"Wat scade ist dat ghy syt doot!</l>
<l>"Die rouwe blyft ons soe groot,</l>
<l>"Dat ons gheen goet en mach gheschien.</l>
<l n="19660">"Uwes ghenoet en was nie ghesien.</l>
<l>"Nu meer blyven wy ontset;</l>
<l>"Haer wille wordet hem te bet</l>
<l>"Die viande die ons scaden.</l>
<l>"O wy! Hoe droeve, ho onberaden</l>
<l n="19665">"Blyven die heren van der stat,</l>
<l>"Beid weerloes ende mat!</l>
<l>"Hier wort meer poertte ontdaen.</l>
<l>"O wy! Wat scade is hier ontfaen!</l>
<l>"Ons en helpt man enghenen,</l>
<l n="19670">"Ghevaen blyven wy als ons leven,</l>
<l>"In vremden lande ghevuert, Gotweet!</l>
<l>"Uwe dood die doet ons leet,</l>
<l>"Dattet onrecht is dat man of wyf</l>
<l>"Na uwer doot behout syn lyf!"</l>
<l n="19675">Nae dien doden is ghecry;</l>
<l><pb n="2,151"/> Men scloech der hande ende riep O wy!</l>
<l>Sy volgden hem alle in den sale;</l>
<l>Daer worden sy swart, bleec ende vale.</l>
<l>Noyt en hoerde man rouwe so groet</l>
<l n="19680">Als daer maecten die ghenoot.</l>
<l>Het is onghetelt ende ongheacht;</l>
<l>Pryan viel op hem in ommacht;</l>
<l>Hy lach op hem mit rouwen</l>
<l>So langhe, des moghdy ghetrouwen,</l>
<l n="19685">Dat hy niet langher doghen en mochte.</l>
<l>Men droech hem van daer onsochte</l>
<l>Syn heren ende syn kinder,</l>
<l>In een scoen camer ghinder.</l>
<l>Daer lieten sy hem ligghen aver doot.</l>
<l n="19690">Wanner coemt hem meer troest ter noot?</l>
<l>Ontemelicke rouwe dreef Parys;</l>
<l>Soe seer riep hy in mengher wys,</l>
<l>Die verdoemde wile ende dach</l>
<l>Daer dat jamer op ghelach.</l>
<l n="19695">Dat hy leefden, dat was hem leet;</l>
<l>Van rouwen scoerden hy syn cleet,</l>
<l>Dat purpuer was, duer ende goet,</l>
<l>Dattet hem hinck al op die voet,</l>
<l>Dat myn syn lyf sach daerduer.</l>
<l n="19700">Seer vloecten hy die aventuer.</l>
<l>"Lieve heer," riep hy, "lieve broeder,</l>
<l>"Van allen ridders behoeder,</l>
<l>"Wie sal die scaeren nu doerbreken,</l>
<l>"Ende wie sal onsen scade nu wreken?</l>
<l n="19705">"Wie sal ons meer in staden staen?</l>
<l>"Mit recht sal ons tlyf ontgaen</l>
<l>"Als wy u ligghen sien in baren.</l>
<l>"U doot is ons soe swaer, twaren,</l>
<l>"Dat alle die werlt niet en volachten</l>
<l n="19710">"Dat verlies van onsen ghesclachten.</l>
<l><pb n="2,152"/> "Ghy waret thoeft van onser connen,</l>
<l>"Mer, leider! nu ist al verwonnen.</l>
<l>"Ist Gade lief, sy sullent gelden</l>
<l>"Die hande beide die u velden!</l>
<l n="19715"><milestone unit="fol" n="139r"/> "Ic wreke u noch sonder faelgien!</l>
<l>"Vind ic den man daer icket op tyen,</l>
<l>"Ic sclae hem doot al sonder blyf!</l>
<l>"My en roecket, al costet my myn lyf!"</l>
<l>                Troylus die clagheden hem seer,</l>
<l n="19720">Want hy en mynde niemant meer;</l>
<l>Alsoe deed Polidamas,</l>
<l>Athenor ende Eneas,</l>
<l>Ende syn vrienden ende syn broeder.</l>
<l>Mittien quam Ecuba, syn moeder,</l>
<l n="19725">Andromata ende vrouwe Helene,</l>
<l>Mit rouwe ende mit groten weene;</l>
<l>Sy en waeren comen niet so naer</l>
<l>En had men se niet gheleit aldaer.</l>
<l>Niemant en conde ghehoren, twaeren,</l>
<l n="19730">Her wenen, her ropen ende haer misbaren.</l>
<l>Die menghen scoerden daer haer cleet;</l>
<l>Al waer der yemant die se had leet,</l>
<l>Hem souts ontfermen mocht hy se scouwen,</l>
<l>Dat misbaer ende dien rouwen.</l>
<l n="19735">In ommacht vielen sy op dat lyc;</l>
<l>Daer vervloecten een yghelyc</l>
<l>Die aventuer die hem was so fel.</l>
<l>"Ay! Cassandre, ghy wistet wel</l>
<l>"Ende Helenus, dit onghedout!</l>
<l n="19740">"Die Gade waeren ons onhout,</l>
<l>"Dat men u en gheloefden niet.</l>
<l>"So en waer ons dus niet ghesciet!"</l>
<l>                Ecuba sprac: "Lieve soen,</l>
<l>"Wie sal my troesten? Wie is diegoen</l>
<l n="19745">"Daer myn hert op rusten sal?</l>
<l><pb n="2,153"/> "Myn blytscap is verlaeren al,</l>
<l>"Myn ontset is al ghedaen!</l>
<l>"Waeraen sal myn troest nu staen?</l>
<l>"Nu en spreecstu meer teghen my!</l>
<l n="19750">"Swaer versuchten dat my was by</l>
<l>"Ende myn dromen soe lanc so meer,</l>
<l>"Beduden dat grote seer</l>
<l>"Ende dese jamerlicke doot.</l>
<l>"Ic sie die eerde onder u al roet</l>
<l n="19755">"Van den bloede dat loept van u.</l>
<l>"U scoen aenschyn hoe bleec ist nu,</l>
<l>"Ja, die scoenste die ye lyf ghewan!</l>
<l>"Wat sal nu doen coninc Pryan,</l>
<l>"Die nummer en ghesciet die doghet,</l>
<l n="19760">"Daer syn hert by wort verhoghet?</l>
<l>"Ay my! Wat sal onser ghescien?</l>
<l>"Lieve kynt, waer sullen wy vlien?</l>
<l>"Hoe saen sy dy ons verdorven!</l>
<l>"Het waer recht dat wy mit u storven,</l>
<l n="19765">"Ende wy niet en dorften sien</l>
<l>"Die bitter doot aen u misschien!</l>
<l>"Uwen viant moet Got haten</l>
<l>"Die u tleven deed laten!"</l>
<l>                Miteres van Frygen vloecten die doot,</l>
<l n="19770">Dat sy ghemerret had tsynre noot,</l>
<l>Ende alle die Gade van synre wet</l>
<l>Dat sy die doot niet en hadden belet.</l>
<l>Andromata had al den dach</l>
<l>Gheroepen sonder verdrach,</l>
<l n="19775">Derom en mocht sy doe niet spreken.</l>
<l>Sy liet of haer hertte woud breken;</l>
<l>Ducke wert sy bleec van vaer,</l>
<l>Men en vant ghenen adem aen haer.</l>
<l>Dieghene die haer waeren hout</l>
<l n="19780">Droeghe se henen mit ghewout,</l>
<l><pb n="2,154"/> In een camere daer sy in laghe</l>
<l>Ende men haer ghemaecs plaghe.</l>
<l>Sy was worden onghedaen,</l>
<l>Haer scoenheit was her seer vergaen,</l>
<l n="19785">Her haer was al uytghescleten.</l>
<l>Had men haers woerts niet vergheten,</l>
<l>Noch waer Troyen onghewonnen:</l>
<l><milestone unit="fol" n="139v"/> Die beste die was onder der sonnen</l>
<l>Had se verwert, syt seker des.</l>
<l n="19790">Mer dat jamerlicke verlies</l>
<l>Es som ghesciet in desen stryt.</l>
<l>Noch comes meer in cortter tyt.</l>
<l>                Helena heft thertte verseert,</l>
<l>Van rouwe wert sy alle ontkeert,</l>
<l n="19795">Haer haer is ghetaghen uyt.</l>
<l>Sy riep, men hoerdet averluyt;</l>
<l>Mit rouwen, mit seer was sy bevanghen,</l>
<l>Die tranen liepen haer aver die wanghen,</l>
<l>Al totter borste toe was sy nat.</l>
<l n="19800">Van rouwe was her thertte mat.</l>
<l>Sy scoerden haer cleder van haeren lyve</l>
<l>Ende riep: "O wy! Ay my katyve!</l>
<l>"Waerom so en mach ic niet sterven!"</l>
<l>Des prysde se men menichwerve,</l>
<l n="19805">Oec wisten sys haer oec groten danc,</l>
<l>Die Hector waren belanc.</l>
<l>                Polixina had sulc verdriet,</l>
<l>Ic en mochtes u vertellen niet</l>
<l>Dleet dat sy haer selven deede.</l>
<l n="19810">Der en was hertoch noch coninc mede,</l>
<l>Men sach daer groten rouwe dryven.</l>
<l>Soud icket u nu al volscryven</l>
<l>Die waerheit van al den seer,</l>
<l>Het soud ghedueren huden meer.</l>
<l n="19815">Mer ic en wil u niet meer quellen,</l>
<l><pb n="2,155"/> Ic wil u leren ende tellen</l>
<l>Die dinghe die ic u liet te voren.</l>
<l>Die swyghen wille, hy mocht horen.</l>
<l>                In die saele, die menichfoude</l>
<l n="19820">Was verlicht mit fynen goude</l>
<l>Ende mit stenen die duer waeren,</l>
<l>Was Hector gheleit in baren.</l>
<l>Sy deden uyt die wapen syne</l>
<l>Ende wieschen hem V werf mit wyne</l>
<l n="19825">Mit dueren specien ghesoden.</l>
<l>Mer, eer men groef den doden,</l>
<l>Balsamenden hem mit groter duerheide:</l>
<l>Sy deden hem uyt syn gheweide,</l>
<l>Hertte, lever ende galle</l>
<l n="19830">Ende syn darme mit alle;</l>
<l>Oec was hy ghesalvet van buten.</l>
<l>Een cleet deed die coninc ontscluten</l>
<l>Van goude ende van stene beide,</l>
<l>Dat was van groter duerheide,</l>
<l n="19835">Dat best daer ymant af gaf gelt</l>
<l>Of der men ommermeer af telt.</l>
<l>Daeraf heft men hem ghemaect</l>
<l>Cleder die syn wel gheraect.</l>
<l>Levende steen hy tot diere tyt</l>
<l n="19840">Deed setten op een talyt,</l>
<l>Sonder die daeraen recht lach:</l>
<l>Docht hem leven die hen sach.</l>
<l>Dat talyt was herde rycke</l>
<l>Van yvoren ghemaect sekerlicke;</l>
<l n="19845">Die stapelen waeren wel besneden,</l>
<l>Ghemaect wel mit behendicheden,</l>
<l>Beide mit dieren ende mit voglen</l>
<l>Ende mit serpenten die hadden vloglen,</l>
<l>Mit bloemen ende mit wingartrancken,</l>
<l n="19850"><pb n="2,156"/> Gulden sponden aen die bancken;</l>
<l>Die sponde was, als ic se becande,</l>
<l>Van enen groten visschetande,</l>
<l>Die Plato, die philosophyn,</l>
<l>Noemt in die scryfte syn.</l>
<l n="19855">Noyt en hoerden man van duere spreken.</l>
<l>Die coerde syden die node breken,</l>
<l>Was dat bedde onderghecoert,</l>
<l>Ende mit goude omgheboert,</l>
<l><milestone unit="fol" n="140r"/> Dat ryc was ende ghemaect wale</l>
<l n="19860">Van inperaetschen sindale,</l>
<l>Daert bedde mede was vertrect.</l>
<l>Dat coffertuer daer men mede dect</l>
<l>Was redelicke ende herde duer</l>
<l>Ende ghewracht in scoenre manier.</l>
<l n="19865">Daer stont menich candelaer</l>
<l>Van goude ghebruneert scoen ende claer</l>
<l>Der die torttysien op stonden wale.</l>
<l>Ic en weet hoe menich by ghetale</l>
<l>Van philosophen ende poeten</l>
<l n="19870">Van al den lande was geheten</l>
<l>Dat sy ten lycke quamen ghinder.</l>
<l>Sy songhen meerder ende mynder</l>
<l>Al den nacht van mengher jeeste;</l>
<l>Sy waecten al den nacht die meeste</l>
<l n="19875">Coninghen, graven, amerale,</l>
<l>Mer die poerters altemale</l>
<l>Ontsaghen hem van meerre scade</l>
<l>Dat se die Griecken souden verlade.</l>
<l>Al den nacht op daventuer</l>
<l n="19880">Ginghen sy wachten op die muer.</l>
<l>Overal was der hantghesclach</l>
<l>So groot den nacht ende al den dach,</l>
<l>Dat ment hoerden int heer van den Griecken,</l>
<l>Beide die scliepen ende die wiecken.</l>
<l n="19885"><pb n="2,157"/>                 Tierst dat die nacht verghinc</l>
<l>Ende men sach den sonnenrync,</l>
<l>Ginghen die Griecken hem beraden.</l>
<l>Aghamennon sprac mit stade:</l>
<l>"Ghy heren, hoe salt vergaen?</l>
<l n="19890">"Hy heeft ons groet goet ghedaen</l>
<l>"Die ons van Hector maecten quyte;</l>
<l>"Wy waeren al doot by synen nyte,</l>
<l>"Wert noch een jaer ghewest tot syn doot.</l>
<l>"Syn vromicheit was soe groot!</l>
<l n="19895">"Mer, Got danc, nu is hy doot,</l>
<l>"Die ons ducke bracht in groter noot!</l>
<l>"Hets recht dat ons Got goets gonne.</l>
<l>"Die van der stat syn al verwonnen,</l>
<l>"Sy en conde connen ons niet wederstaen.</l>
<l n="19900">"Grote blytscap moghen wy ontfaen</l>
<l>"Dat hy doot is die starcke, die coene,</l>
<l>"Die onse coninghe ende onse baroene</l>
<l>"Ende onse ridders had vermoert.</l>
<l>"Had hy ghelevet een jaer bet voert,</l>
<l n="19905">"Wy waeren alle doot ofte ghevaen.</l>
<l>"Mer nu ist ons wel vergaen.</l>
<l>"Achilles is ghewont uyttermaten,</l>
<l>"Mer hy is ghekeert ter baten.</l>
<l>"Die meister is vroet die hem can ghenesen.</l>
<l n="19910">"Een dinc seg ic u van desen,</l>
<l>"Ic en raed niet dat wy yet stryden,</l>
<l>"Eer hy ghesont mit ons mach ryden.</l>
<l>"Welker wys hy mit ons vaert,</l>
<l>"Die van bynnen syn vervaert.</l>
<l n="19915">"Ic weet wel dat sy tesen tyden</l>
<l>"Niet uyt en comen omme stryden.</l>
<l>"Sy syn soe droeve van desen verliese,</l>
<l>"Nummer en syn sy soe riese</l>
<l>"Dat sy hem des stryts vermeten.</l>
<l n="19920"><pb n="2,158"/> "Ghy moghet wel alle weten,</l>
<l>"Sy en hebbens wille noch gheer.</l>
<l>"Seinden wy totten coninc uytten heer</l>
<l>"Ende suecken een maent vrede.</l>
<l>"So graven wy onse doden mede</l>
<l n="19925">"Ende sy haer dode, dat dunct my goet."</l>
<l>Sy seiden alle: "Heer, soe doet".</l>
<l>                Der Griecken baden quamen saen</l>
<l>Te Troyen in die stat ghegaen.</l>
<l>Haer baetscap daden sy wel.</l>
<l n="19930">Die heren en baden niet el</l>
<l><milestone unit="fol" n="140v"/> Van der stat dan om vrede.</l>
<l>Sulc was daer diet node dede.</l>
<l>Men en constet gheweren nu ten tyden</l>
<l>Op die Griecken noch ghestryden.</l>
<l n="19935">Twe maenden sworen sy den vrede</l>
<l>Buten ende bynnen mede.</l>
<l>Op dat velt wert groet gheloep:</l>
<l>Men trac die doden averhoep,</l>
<l>Men stacker vuer in tehant.</l>
<l n="19940">Doe sy begraven ende verbrant</l>
<l>Waeren, doe rusten sy ende niet eer.</l>
<l>                Die Troyene beweenden haeren heer</l>
<l>In Junons tempel, die was wel ghemaect.</l>
<l>XV daghe hebben sy daer ghewaect</l>
<l n="19945">Ende hem beraden waer men woude</l>
<l>Dat men Hector graven soude,</l>
<l>In welcken tempel van der stede.</l>
<l>Dit daden sy al mit goeden vrede.</l>
<l>Dat boec telt dat sy hem berieden,</l>
<l n="19950">Mit coninghen ende mit anderen luden,</l>
<l>Hoe men soud doen spreken die scryftuer</l>
<l>Ende maken hem een sepultuer,</l>
<l>Mit weene ende mit groten ghescreye.</l>
<l>Voer een poerte, - hiet Timbereye -</l>
<l n="19955"><pb n="2,159"/> Daer wast dat die Griecken laghen,</l>
<l>Stont een tempel, out van daghen,</l>
<l>In Apollyns eer ghemaect,</l>
<l>Van marber goet ende wel gheraect;</l>
<l>Daer was in ghescreven veel</l>
<l n="19960">Van stryden ende van anderen speel.</l>
<l>Dat monster was wel ghevisiert</l>
<l>Ende van goude scoen versciert.</l>
<l>Recht midden voer den hoghen outaer,</l>
<l>Wrachten die vroede man aldaer</l>
<l n="19965">Een tabernakel duer ende rycke,</l>
<l>Ghemaect herde verweendelicke;</l>
<l>Vier beelden maecten sy daer</l>
<l>Van eenre groten, dat is waer;</l>
<l>Onder haer voete lyoen vier</l>
<l n="19970">Van goude goet ende duer;</l>
<l>Die ghebeelde oec van goude:</l>
<l>Die twe waeren van groter oude</l>
<l>Ende dander twe van groter joecht.</l>
<l>Nu marct hierna of ghy moecht,</l>
<l n="19975">Alsoedaenwys maken sy se</l>
<l>Staende in alsulcker wyse:</l>
<l>Die rechter hant hadden sy ontdaen,</l>
<l>Den arm ghericht al daer sy staen;</l>
<l>In die hant stont hem een pylaer,</l>
<l n="19980">Te maten lanc, te maten swaer;</l>
<l>Die archste was in dit werc</l>
<l>Was wel weert IIJ hondert merc;</l>
<l>Van enen jaeghonden wel gheraect</l>
<l>Hebben sy den enen ghemaect,</l>
<l n="19985">Ende den anderen van enen parsinen duer,</l>
<l>Van eenre grote, van eenre manier;</l>
<l>Die derde van enen jessene,</l>
<l>Ten is dinc geen, so groot noch so clene,</l>
<l>Dat men pyntlicker ghewint</l>
<l n="19990"><pb n="2,160"/> Noch die men myn te copen vynt;</l>
<l>- Ic seid u wanen dat hy coemt</l>
<l>Ende syn doghet ende wat hy vroemt,</l>
<l>Mer die taele waer te lanc,</l>
<l>Des maecke ic u cortten averganc; -</l>
<l n="19995">Die vierde was een podorie:</l>
<l>Alsoe telt ons die hystorie,</l>
<l>In die fluvie van den Paradyse</l>
<l>Wast een boem van groten pryse;</l>
<l>Syn appelen draghet hy VIJ jaer;</l>
<l n="20000">Als sy afvallen, so syn sy, dat is waer,</l>
<l>Worden steen, goet ende duere;</l>
<l><milestone unit="fol" n="141r"/> Sulckerhande is haer maniere,</l>
<l>Waer een man uyt synen synne,</l>
<l>Sy brachten hem altehant daerinne,</l>
<l n="20005">Ende sy gaven hem weder syn memorie:</l>
<l>Die natuer is dit van den podorie.</l>
<l>Vyf voet was lanc ellic pylaer.</l>
<l>Des wonderden die menghe, voerwaer,</l>
<l>Hoe dat se die beelden ghehouden conden.</l>
<l n="20010">In die sclincker hant, daer sy stonden,</l>
<l>Leende elc op enen staf,</l>
<l>Der wonder waer te tellen af.</l>
<l>Die capittelen van den pilaren,</l>
<l>Die soe scoen ende so duer waren,</l>
<l n="20015">Die waeren die IJ van crystalisten</l>
<l>Ende de IJ ander ametyste;</l>
<l>Daerop rusten die verwulve</l>
<l>Ghemaect als af het levende selve.</l>
<l>Dat was een herde duer voute</l>
<l n="20020">Ende van goude menichfoude.</l>
<l>Daeruyt quam claerheit so groet,</l>
<l>Het scheen bat hemels ghenoot</l>
<l>Dan enigherhande ander saken.</l>
<l>Vroet syn dieghene die dat maken.</l>
<l n="20025"><pb n="2,161"/> Buten dien maecten sy een masiere,</l>
<l>Scoen ende uyttermaten duere,</l>
<l>Marbaryn van mengher ghedane,</l>
<l>Wel XX voet lanc, als ic wane,</l>
<l>Ende een vergult werc daerbaven,</l>
<l n="20030">Dat mocht men te recht laven.</l>
<l>Daerin was een setel gheset:</l>
<l>Noyt man en sach gheen ghemaect bet,</l>
<l>Noch so scone noch so duere;</l>
<l>Der waren in stene menghertiere,</l>
<l n="20035">Mierauden, berikelen ende alobondine,</l>
<l>Japar, topaese ende sardine,</l>
<l>Mit fynen goude wel gehecht</l>
<l>Ende wel versament na haer recht.</l>
<l>Die vroede poeten hebbent ghemaect</l>
<l n="20040">Ende duer cussen wel gheraect,</l>
<l>Van den duerste werc dat ye was</l>
<l>Ofte daer ye man af las;</l>
<l>Gout ende steen mocht men daeraen vynden.</l>
<l>My wondert wes sy hem bewinden,</l>
<l n="20045">Want het was een seer vremt speel.</l>
<l>Dat cussen was ghemaket wel.</l>
<l>Wat soud ic van den setel spreken,</l>
<l>Ic en seits u niet bynnen eenre weken,</l>
<l>Doe hy ghemaect was ende gheleecht.</l>
<l n="20050">Mer, also als my tRomans seecht,</l>
<l>Die rycke keyser van Almaengien,</l>
<l>Noch die coninc van Spaengien</l>
<l>En coften nie so dueren waer.</l>
<l>Dus leest ment in den boecke daer.</l>
<l n="20055">Men bracht daer Hector - telt dat liet -</l>
<l>Daer sy om hebben groet verdriet.</l>
<l>                Hoert wat die IIJ poeten daden.</l>
<l>Vier lampen maecten sy mit staden</l>
<l>Ende allegader guldyn roet,</l>
<l n="20060"><pb n="2,162"/> Die bernden, dat was wonder groet,</l>
<l>Tallen tyden sonder roec:</l>
<l>Men en mochtse niet uytdoen oec.</l>
<l>Dat pavement dat men daer sach,</l>
<l>In die tabernakel daer Hector lach,</l>
<l n="20065">Was van silver altemael.</l>
<l>Daer ginghen omme ghemaect wael</l>
<l>VIJ lysten of meer van goude,</l>
<l>Daerin ghescreven al dat men woude,</l>
<l>Sunderlinghe dese woerde mit Griexer taele:</l>
<l n="20070">"Hector leet hier altemaele,</l>
<l>"Die haefs, die stoutte, die moye,</l>
<l>"Dien Achilles scloech ten tornoye.</l>
<l><milestone unit="fol" n="141v"/> "Mer dat weet, al sonder blyf,</l>
<l>"Hy en scloeghen niet lyf teghen lyf,</l>
<l n="20075">"Want ridder en wert ghebaeren nye</l>
<l>"Synt Adam was - seecht men mye -</l>
<l>"Die voer hem mochte ghedueren.</l>
<l>"Dat leest men in der scryftueren,</l>
<l>"Dat syn ghelycke nye en wert,</l>
<l n="20080">"Soe stout, so vroem, so onvervaert,</l>
<l>"Synt dat die werlt yerst began,</l>
<l>"Noch nummermeer en levet man</l>
<l>"Syn ghelycke van alre doghet.</l>
<l>"Ic waen ghys gheloven moghet.</l>
<l n="20085">"Hy was die stoutste die men vant.</l>
<l>"Menghen coninc scloech syn hant:</l>
<l>"Protheselaus den coninc,</l>
<l>"Die yerst opt lant voer Troyen ghinc,</l>
<l>"Ende den coninc Patroclus,</l>
<l n="20090">"Merioen ende coninc Sedrus,</l>
<l>"Lotiste ende Prothenor,</l>
<l>"Sandippus ende Alpinor</l>
<l>"Ende den coninc Archilogus,</l>
<l>"Orcomenius ende Dorius,</l>
<l n="20095"><pb n="2,163"/> "Politenax ende Sydus,</l>
<l>"Politeres ende Bocetetus,</l>
<l>"Meubles, Ysidus ende Filippoen,</l>
<l>"Erupulus. Had IJ jaer syn doen</l>
<l>"Gheduert, hy had syn viande doot,</l>
<l n="20100">"Mer die aventuer dat wederboet</l>
<l>"Dat dies moste syn een gheblyf.</l>
<l>"Daerom was soe cort syn lyf.</l>
<l>"Men en mach hier niet al ghetoghen</l>
<l>"Greven, princhen ende hertoghen</l>
<l n="20105">"Die hy scloech ende ameralen,</l>
<l>"Meer dan V hondert by ghetalen."</l>
<l>In desen tempel syn ghegoet</l>
<l>Vroede lude die hebben behoet;</l>
<l>Dien heft Prianus ghegeven</l>
<l n="20110">Haer noetdorfte al haer leven.</l>
<l>Ic waen icket u maeke te lanc</l>
<l>Mer dit is die ommeganc:</l>
<l>Synt dat Got yerst maeckten Adaem,</l>
<l>En was nye ridders lichaem</l>
<l n="20115">Ter eerden bracht so verweendelicke,</l>
<l>Noch noyt en leefden in eertrycke</l>
<l>Ridder mit soe groter eren,</l>
<l>Noch hierna en doet nummermeere.</l>
<l>                Droeve ende stille is al die stat.</l>
<l n="20120">Hets recht: sy weten wel doer wat;</l>
<l>Sy hebben sulc verlies daerbynnen</l>
<l>Dat sys nummer en verwynnen.</l>
<l>Der en speelt niemant noch en lacht;</l>
<l>Daer en is niemant so ongheacht</l>
<l n="20125">Die mach ghenesen van den seer</l>
<l>Om tferlies van haren heer.</l>
<l>Siecke waster veel, telt die brief,</l>
<l>Van denghenen die hem hadden lief.</l>
<l><pb n="2,164"/> Andromata die bleef siecke altoes</l>
<l n="20130">Om dat verlies dat sy verloes;</l>
<l>Dat sy leefden dat was haer leet,</l>
<l>Want het haer altoes te droeven steet.</l>
<l>Langhe daernae was sonder joye</l>
<l>Al dat leefden bynnen Troye.</l>
<l n="20135">Die Griecken waeren wel te ghereke.</l>
<l>Seer verlanghede hem om die weke</l>
<l>Daer die vrede in uyt soud gaen,</l>
<l>Die so langhe had ghestaen.</l>
<l>Sy wouden hem stryts onderwinden,</l>
<l n="20140">Want sy daer Hector niet en vinden.</l>
<l>                   Eens daghes als sy versament waeren</l>
<l>Die beste van der Griexer scaren,</l>
<l>Beclagheden hem seer des</l>
<l>Die vroede stoutte Palamides,</l>
<l n="20145">Ende seid hy en ghedoghes nummermeer</l>
<l><milestone unit="fol" n="142r"/> Dat yemant waer aver hem heer:</l>
<l>"Ic en wil niet wesen, sonder waen,</l>
<l>"Coninghen noch greven onderdaen,</l>
<l>"Anders dan my wel become."</l>
<l n="20150">- "Ghy hebt recht", antwoerden die somme.</l>
<l>Hy sprac: "Wie hoerden ye die saken</l>
<l>"Dat men enen heer soud maken</l>
<l>"Over my, ic en haddes verboert</l>
<l>"Of aver my selven ghewilkoert!</l>
<l n="20155">"Ic seg u, sonder omkeer,</l>
<l>"Ic en ghedoghe nummermeer</l>
<l>"Groet noch cleen, dit noch dat.</l>
<l>"My rouwet dat ic ye was ter stat</l>
<l>"Daer hy aver my gheboet</l>
<l n="20160">"Van enighen saken cleen of groet.</l>
<l>"Ten wort meer de wille myn.</l>
<l>"Van u allen die hier syn,</l>
<l><pb n="2,165"/> "Hy wese coninc ende heer,</l>
<l>"Van my en wort hy nummermeer</l>
<l n="20165">"Alsulc heer na desen,</l>
<l>"Als hy tot nu toe heft ghewesen!"</l>
<l>                Behendich was Aghamennoen.</l>
<l>Al daert hoerden menich baroen,</l>
<l>Antwoerde hy alsulcke woerde,</l>
<l n="20170">Dat sy hem prysde wie dat hoerde.</l>
<l>"Heer," sprac hy, "dat weet ic wel,</l>
<l>"Ghy hebt meer prys dan yemant el;</l>
<l>"En daedy, wy waren doot.</l>
<l>"Hier en doech niemant, cleen noch groot,</l>
<l n="20175">"In tornoy noch in stryde</l>
<l>"Teghen u. Des ben ic blyde;</l>
<l>"Die van bynnen ontsien u seer:</l>
<l>"Het is recht dat ghy syt ons heer.</l>
<l>"Ghy syt van so stoutter manieren,</l>
<l n="20180">"Mit recht suldy ons bestueren</l>
<l>"Ende berichten al dit diet.</l>
<l>"Ic en can beteren raet vinden niet.</l>
<l>"En waerdy, wat souden wy doen?</l>
<l>"Mer, dat seg ic u voer die baroen,</l>
<l n="20185">"Synt ic heerscap heb ontfaen,</l>
<l>"Wat scade heb ic u ghedaen?</l>
<l>"Ofte wat is u misschiet</l>
<l>"Of uwen volcke? Ic en swyghes niet,</l>
<l>"Deed ic em enich dync beghynnen</l>
<l n="20190">"Die sy niet en mochten verwynnen?</l>
<l>"Is hem yet by my misvallen,</l>
<l>"Segghet apenbaer voer ons allen.</l>
<l>"Heb ic misdaen, het is my leet.</l>
<l>"Hy steke my uyt die oghen ghereet,</l>
<l n="20195">"Is hy prinche ofte baroen,</l>
<l>"Die ic ye quaet hiet ghedoen.</l>
<l>"Her Palamedes, die daer syt,</l>
<l><pb n="2,166"/> "Eer ghy ons hulpt in den stryt,</l>
<l>"Haddy myns raets ducke noot.</l>
<l n="20200">"Nu heb ic des wonder groet,</l>
<l>"Dat ghy die saken wilt verkeren.</l>
<l>"Palamedes, die ander heren</l>
<l>"Alle belaven sy hem, sonder ghy.</l>
<l>"So help my Got, des wondert my.</l>
<l n="20205">"Nu ist u leet, nu gaedys af.</l>
<l>"Als men die battaelge gaf,</l>
<l>"En mocht men u spreken niet</l>
<l>"Noch weten wat ghy dertoe riet,</l>
<l>"Wanttet orloghe was beghonnen een jaer</l>
<l n="20210">"Eer ghy ons volgden naer.</l>
<l>"Ghy naemt te voren menghen raet,</l>
<l>"Also men nu wel aen u verstaen,</l>
<l>"Eer ghy aent orloghe wilt vallen.</l>
<l>"By trouwen die ic sculdich ben u allen,</l>
<l n="20215">"Ic en bat om die battaelge niet.</l>
<l>"Want, doe men my noemen hiet,</l>
<l>"Het docht my te voren goet</l>
<l>"Ten is so stoutten man noch so vroet,</l>
<l><milestone unit="fol" n="142v"/> "Die men te recht prysen sal,</l>
<l n="20220">"Hy en heft niet die wysheit al.</l>
<l>"Ic heb dit volc tot nu bericht,</l>
<l>"Danc hebben sy, sonder ghevecht.</l>
<l>"Ic en deed hem laster noch scade,</l>
<l>"- Sy en verdiendens - vroe ende spade;</l>
<l n="20225">"Sy en clagheden nie noch ic.</l>
<l>"Nu wese een ander heer een stuc,</l>
<l>"Die sy willen ende kiesen.</l>
<l>"Ic en segges om wynnen noch om verliesen</l>
<l>"Over hem en had ic gheen balgie,</l>
<l n="20230">"Dan trouwe ende compaengie.</l>
<l>"Ic staets ghern af ende beghere,</l>
<l>"Op dat niemant en dert int heere;</l>
<l><pb n="2,167"/> "Kiest enen anderen diet bestaet,</l>
<l>"Ic ghefder ghern toe mynen raet,</l>
<l n="20235">"Soe ic best mach ende can."</l>
<l>                Doe dit ghedinc hoerden die man,</l>
<l>Die beste saten aen die banc.</l>
<l>Waerom soud icket u maken lanc?</l>
<l>Alle die vroetste lude quamen</l>
<l n="20240">Opten anderen dach te samen,</l>
<l>Ende tghemeen volc al mede,</l>
<l>Ten parlement op een stede,</l>
<l>Omdat hem Aghamennon bat.</l>
<l>Doet volc was comen ter stat,</l>
<l n="20245">Bat Aghamennon dat men hem hoerde.</l>
<l>Aldus begonnen syn woerde.</l>
<l>                "Allen weety wel, ghy heren,</l>
<l>"Dat ic my node deraen liet keren</l>
<l>"Over aldus menghen coninc stout</l>
<l n="20250">"Te hebben heerscap ende ghewout.</l>
<l>"Ic en bens niet werdich, dat is my cont.</l>
<l>"Ic hebt ghehadt langhe stont,</l>
<l>"Ic en wils niet langher. Ghevet nu ter tyt</l>
<l>"Denghenen dien ghys gonstich syt.</l>
<l n="20255">"Het is my lief ende ic doet gherne,</l>
<l>"Want ickes seer begheer tonberne.</l>
<l>"Mer een dinc, ghelovet my,</l>
<l>"Dat nerghent om myn wil en sy</l>
<l>"Dan om eer ende om seghe,</l>
<l n="20260">"Op die van bynnen alle weghe.</l>
<l>"Hoe men se doot scla ofte vanghe,</l>
<l>"- Het soud ghesciet wesen langhe, -</l>
<l>"Hier set ic toe mynen synne.</l>
<l>"Ic en acht op heerscap meer noch myn,</l>
<l n="20265">"Sonder van Lenor ende van Nithene,</l>
<l>"Daer ic ben coninc ende heer allene</l>
<l>"Ende sal syn te mynen lyve.</l>
<l><pb n="2,168"/> "Ic waent oec mynen kynde blyve.</l>
<l>"Kiest al sonder evelen wille</l>
<l n="20270">"Dien ghy wilt ende swyghet al stille.</l>
<l>"Spreke die wille, ic gans hem waele</l>
<l>"Ende wil gherne horen syne taele,</l>
<l>"Ende kiesen die sy alle kiesen:</l>
<l>"Enen stoutten, die om verliesen</l>
<l n="20275">"Niet en acht in syne taele.</l>
<l>"Palamides hy woud waele,</l>
<l>"Ende tonet mit menghen keer,</l>
<l>"Dat men hem chore tot enen heer.</l>
<l>"Hem somme diet goet dochte</l>
<l n="20280">"Dat hyt wael wesen mochte.</l>
<l>"Wien dat duncket goet of quaet,</l>
<l>"Het dunct my die beste raet."</l>
<l>                Tenen heer sy hem daer choren,</l>
<l>Als wy in die jeeste horen.</l>
<l n="20285">Groten danc wist hys die heren</l>
<l>Die hem brochten te diere eren.</l>
<l>Mer Achilles die was gram</l>
<l>Ende seid dat hem seer misquam.</l>
<l>"Het dunct," seid hy, "sulcken goet wesen</l>
<l n="20290">"Dies berouwen sal na desen,</l>
<l>"Ende daertoe ist quaet aengaen.</l>
<l><milestone unit="fol" n="143r"/> "Myn wil en ist niet sonder waen,</l>
<l>"Mer int hertte heb ickes toren.</l>
<l>"Ondanc hebben sy die hem coren</l>
<l n="20295">"Ende alle dieghene dies hem volghen.</l>
<l>"Op hem ben ic seer verbolghen.</l>
<l>"Ic woud sy lude ende stille</l>
<l>"Deraf hadden haeren wille."</l>
<l>Al belghet hem des Achilles,</l>
<l n="20300">Nochtant bleef heer Palamides.</l>
<l><pb n="2,169"/>                 Op dien avont ghinc uyt den vrede</l>
<l>Tusschen theer ende der stede.</l>
<l>Snachs namen raet die van die van der stat.</l>
<l>Haer parlement nam eynde op dat</l>
<l n="20305">Dat sy mitter dagheraet</l>
<l>Waeren ghereet, hoe soet gaet,</l>
<l>Ende sy daden hem mitter vaert</l>
<l>Alle ghemene ten tenttenwaert.</l>
<l>Pryan bat dat sy derom dochten</l>
<l n="20310">Ende Hector wreken of sy mochte.</l>
<l>"Ghy heren," sprac hy, "wat sal ic claghen?</l>
<l>"Mer den rouwe die wy draghen</l>
<l>"Allegader van den soene myn,</l>
<l>"Dat doet den vyanden aenschyn.</l>
<l n="20315">"Sy hebben ons scade ghedaen.</l>
<l>"Wildyt wreken sonder waen,</l>
<l>"Soe vecht so vromelic ende so seer</l>
<l>"Dat ghys lof hebt ommermeer.</l>
<l>"Soe vromelicke bestaet die wrake,</l>
<l n="20320">"Ende oec by alsulcker sake,</l>
<l>"Want alle die werlt staet hier naer.</l>
<l>"Ic segghe u oec al aver waer,</l>
<l>"Mach icker sulcke belopen,</l>
<l>"Hy sal syn averdaet becopen.</l>
<l n="20325">"Het is recht dat ic wapen draghe,</l>
<l>"Ic sie my onterven alle daghe.</l>
<l>"Noch so en ben ic niet so cranc,</l>
<l>"Ic en mach wel, Got hebbes danc,</l>
<l>"Wapen draghen in elcken stryt.</l>
<l n="20330">"Morghen, als men ten velde tyt,</l>
<l>"Wil ic dat men proeve mye,</l>
<l>"Ist dat ic Achilles sie!"</l>
<l>Het was hem allen lief, twaeren,</l>
<l>Dat hy te wyghe souden vaeren:</l>
<l n="20335">Sy sullens al te coenre wesen.</l>
<l><pb n="2,170"/> Die wile en was niet lanc na desen</l>
<l>Dat haer die dagheraet verbaerde</l>
<l>Ende die sonne haer verclaerde.</l>
<l>Sy wapenden hem so sy best mochten,</l>
<l n="20340">Eer sy die vyande besochten.</l>
<l>                Nu syn die heren al ghereet</l>
<l>Ten stryde, die haer scade, her leet,</l>
<l>Wreken willen. Der trocken uyt dan</l>
<l>Wel drie hondert dusent man.</l>
<l n="20345">Ten alreyersten voer uyt Deiphebus,</l>
<l>Parys ende syn broeder Troylus,</l>
<l>Prianus ende Eneas,</l>
<l>Seit die jeest daer icket in las.</l>
<l>Dese quamen mit XX vanen</l>
<l n="20350">Te velde menghen Griecken ter banen.</l>
<l>Buten lytsen hebben sy ghescaert</l>
<l>Menghen ridder onvervaert</l>
<l>Ende oec wel beset dat heer.</l>
<l>Menich richte daer syn speer.</l>
<l n="20355">- Die wynt waeyde aen die ponioen. -</l>
<l>Sy voeren henen als ridders coen.</l>
<l>Dander ontmoeten sy saen,</l>
<l>Want sy waeren vroeg opghestaen.</l>
<l>Palamides heft se ghescaert</l>
<l n="20360">Ende set se ten wyghewaert.</l>
<l>Hy bat elcken dat hy vochte</l>
<l>Ende daeraen setten syn ghedochte,</l>
<l>Hoe dat hy ghewonne den prys.</l>
<l>Selve was hy stout ende wys.</l>
<l n="20365"><milestone unit="fol" n="143v"/> Elc stac denghenen die hy wilde</l>
<l>Mitten speer opten scilde,</l>
<l>Uyttermaten seer vererret.</l>
<l>Daer en was nier langhe ghemert,</l>
<l>Men scloech die starcke helm doer:</l>
<l n="20370"><pb n="2,171"/> Die battalgie wert fel ende stoer.</l>
<l>                Wat soud ic letten nu ter tyt?</l>
<l>Der wert een onghehuer stryt</l>
<l>Van scarpen speren ende van sweerden,</l>
<l>Van groten orssen ende van peerden.</l>
<l n="20375">Men scoerden daer halsberch ende scilde.</l>
<l>Hoe menich ridder stout ende milde</l>
<l>Was daer van den lyve gheroeft!</l>
<l>Twe dusent speren int voerhoeft</l>
<l>Mocht men horen craken ende breken</l>
<l n="20380">Ende die trinsoen in die scilde breken,</l>
<l>Ende menich teyken crayeren.</l>
<l>Dat velt was bedect mit banieren,</l>
<l>Sodat die locht daeraf verlichte.</l>
<l>Synt dat Got die werlt stichte</l>
<l n="20385">En was nie sulcken stryt verheven.</l>
<l>Dat coste menghen syn leven.</l>
<l>Oec daer men so fellic besochte</l>
<l>Yghelic den anderen of hy mochte.</l>
<l>Daer was ghevochten mit ghewelde.</l>
<l n="20390">Pryan was comen opten velde</l>
<l>Mit IIJ dusent orssen bedect.</l>
<l>Daer was menich sweert ghetrect.</l>
<l>Aldus so quamen sy ten stryde.</l>
<l>Pryan stac ten selven tyde</l>
<l n="20395">Al doer den scilt Palamides,</l>
<l>Dat hy daer ghevallen is,</l>
<l>Sodat syn ponioen van syden</l>
<l>In den scilt hinck ten tyden;</l>
<l>Die milde coninc trac syn sweert,</l>
<l n="20400">Dat menghen sneet ten herttenwert,</l>
<l>Ende deed den Griecken seer ontgelden</l>
<l>Hector, dien sy der neder velden.</l>
<l>Noyt man van daghen en deed so wel</l>
<l>Ten wapen, als hy te dien nytspeel.</l>
<l n="20405"><pb n="2,172"/> Menghe scaer reet hy doer.</l>
<l>Ghewyst was hy van der muer</l>
<l>Die vrouwen ende die joffrouwen,</l>
<l>Die hem te wonder aenscouwen</l>
<l>Ende des hebben grote blytscap.</l>
<l n="20410">Niemant en deed daer sulc ridderscap,</l>
<l>Want men hem gaf, als men wel mochte,</l>
<l>Van beiden syden dat gherochte.</l>
<l>Hy had die hulpe by hem stout,</l>
<l>Die hem van hertten waeren hout:</l>
<l n="20415">Dat waeren syn kinder goet.</l>
<l>Men verwede die swerde int bloet</l>
<l>Sodat hy een gat maecten int heer.</l>
<l>Daer brac menich man syn speer.</l>
<l>Men mochter menghen scilt sien breken</l>
<l n="20420">En menghen der neder sien steken,</l>
<l>Seer ghewont ofte doot.</l>
<l>Palamedes doet wonder groot:</l>
<l>Die teghen hem waeren in den stryde</l>
<l>Hielden hem ghemoyt te dien tyde,</l>
<l n="20425">Dat sy hem ducke mit ghewelde</l>
<l>Achter dreven van den velde.</l>
<l>Daer mocht hem menich wel verweren:</l>
<l>Men sachter hoefde van den buycke varen,</l>
<l>Scilde scoeren starc ende groot,</l>
<l n="20430">Witte ponioen verwen roet.</l>
<l>                Die coninc van Lyte, Sarpedoen,</l>
<l>Quam doe hy sach dit wonder doen,</l>
<l>Die seer ten wapen was ghepryst</l>
<l>Ende des daghes seer ghewyst.</l>
<l n="20435">Gheselscap had hy onvervaert,</l>
<l>Stout, starc ende wel bewaert</l>
<l><milestone unit="fol" n="144r"/> Van halsberch ende van scilde,</l>
<l>Van sulcken teyken als hy wilde.</l>
<l>Sy namen die scilde mit groten ghere</l>
<l n="20440"><pb n="2,173"/> Ende reden op dat Griexe heere.</l>
<l>Der was groet stryt ende verdriet:</l>
<l>Menich speer ende menich spiet</l>
<l>Hebben sy doer die ridderen ghesteken.</l>
<l>Daer sach men dat die Griecken weken,</l>
<l n="20445">Want sy waeren seer verladen.</l>
<l>Wast te vromen of te scaden,</l>
<l>Men deed daer grote weer te voet.</l>
<l>Neptolomus quam int ghemoet,</l>
<l>Die in Rodus croene droech,</l>
<l n="20450">- Dat was een eylant groot ghenoech; -</l>
<l>Int Griexe heer en was gheen bitter,</l>
<l>Stoutter, vromer noch oec witter,</l>
<l>Noch so vrome, noch so ghenendich,</l>
<l>Noch ten wapen soe behendich.</l>
<l n="20455">V. dusent ridders had hy ter vaert,</l>
<l>Die mynste was eens conincs weert.</l>
<l>Dese syn nu ten stryde comen,</l>
<l>Seer verbolghen op hem sommen.</l>
<l>Sy scloeghen mit sparen ende staken mit speren.</l>
<l n="20460">Menich bleefter doot in der weren;</l>
<l>Gheverwet was daer menich ponioen</l>
<l>Ende gherumet menich aertsoen,</l>
<l>Daer die heren af laghen doot.</l>
<l>Midden daer die stryt was groot</l>
<l n="20465">Versamende die twe ghenote.</l>
<l>Neptolomus, die stoutte, die grote,</l>
<l>Stac Sarpedoen opten scilt</l>
<l>In den midden recht der hy hem hilt.</l>
<l>Daer most hy den sadel rumen</l>
<l n="20470">Ende ter eerden nedercumen.</l>
<l>Neptolomus en deed niet el:</l>
<l>Doe Sarpedoen ter eerden vel,</l>
<l>Nam hy synen scarpen brant</l>
<l>Ende scloech Neptolomus op die hant,</l>
<l n="20475"><pb n="2,174"/> Ende gaf hem op thoeft enen sclach</l>
<l>Dat men dat bloet neder rumen sach,</l>
<l>Ende gheraecten daer oec aensach</l>
<l>Menich ridder op dien dach,</l>
<l>Dat hy van den orsse vel.</l>
<l n="20480">Eer hy gheneest, dat weet ic wel,</l>
<l>Dattet hem costen sal syn leven.</l>
<l>Neptolomus heft hy begheven</l>
<l>Die tornoy ende die van bynnen</l>
<l>Syn becomen in allen synnen,</l>
<l n="20485">Ist den Griecken lief of leet.</l>
<l>Mer Sarpedoen, na dat ic weet,</l>
<l>Was die beste van der vaert,</l>
<l>Eer hy der nederghesteken waert.</l>
<l>                Groet ende starc so was die stryt.</l>
<l n="20490">Menich bleef daer. Ter selver tyt</l>
<l>Die coninc van Parsen quam daer</l>
<l>Mit VIJ<hi rend='sup'>m</hi> scutten, dat is waer.</l>
<l>Syn coemst was seer ontsien,</l>
<l>Van menghen scotte, dies sy plien</l>
<l n="20495">Te timpere al mit feinynne,</l>
<l>Dat wert den Griecken wael schyn.</l>
<l>Hy heft bescudt yerst Sarpedoen,</l>
<l>Die stout was als een lyoen:</l>
<l>Vele doghede hy te diere stont,</l>
<l n="20500">Want hy seer was ghewont;</l>
<l>Des daghes heft hy wel ghedaen.</l>
<l>Den Griecken wies die hulpe saen.</l>
<l>Die hertoch van Athenen quam daer,</l>
<l>Ayax ende Thelamon, dat is waer,</l>
<l n="20505">Menelaus ende Nestor, die oude,</l>
<l>Mit XX<hi rend='sup'>m</hi> in haere ghewoude.</l>
<l>Sy vonden die Troyene vere</l>
<l>Van den hare, dies waren sy ere.</l>
<l>Sy bestonden se mit nyde;</l>
<l n="20510"><pb n="2,175"/><milestone unit="fol" n="144v"/> Menich becoftet aen elcke syde.</l>
<l>Die eerde was mit doden vertoghen.</l>
<l>Die van bynnen mosten ghedoghen</l>
<l>Dat meeste deel van diere scaden;</l>
<l>Niemant en mocht hem staen in staden,</l>
<l n="20515">Alsoe waeren sy belopen.</l>
<l>Certes, die coninc, mostet becopen:</l>
<l>Die bleef doot, dat was groet scade,</l>
<l>Want hy was stout ende vroet van rade;</l>
<l>Den Troyene was hy hout.</l>
<l n="20520">Pryan dreefter om onghedout.</l>
<l>Sy waeren alle te crancker dies</l>
<l>Ende te bloder om tferlies.</l>
<l>Parys en was ten wyghe niet</l>
<l>Daer Certes syn leven liet;</l>
<l n="20525">Hy was ende syn broeder mede</l>
<l>Mit Prianus die van der stede,</l>
<l>Daer men langhe af sal tellen.</l>
<l>Sarpedoen ende syn ghesellen</l>
<l>Toghen avervoet ghereet.</l>
<l n="20530">Nie en ghedoghede man dat leet.</l>
<l>Selven worden sy seer ghewont</l>
<l>Mit twe speren daer ter stont</l>
<l>Ende doer den helm ghesteken mit swerde</l>
<l>Ic waen sy hem diere wonde vervaerde,</l>
<l n="20535">Want sy waeren herde swaer.</l>
<l>Sulc diet sach hads groten vaer.</l>
<l>Nochtant en connent sy niet ghewreken,</l>
<l>- Der en was gheen merren, - mer sy weken.</l>
<l>Die Griecken dreven se mit onmynnen</l>
<l n="20540">Al wyckende ten lytsen bynnen.</l>
<l>En weer die coninc selve Pryan,</l>
<l>Sy hadden verlaeren menghen man,</l>
<l>Eer sy die poertten waeren leden,</l>
<l>Mer hy quam hem opghereden</l>
<l n="20545"><pb n="2,176"/> Mit IJ dusent ridders vercoren,</l>
<l>Die der Griecken scilde scoren.</l>
<l>Mit scarpen spieten der te stryden</l>
<l>Sy staken menghen doer die syde,</l>
<l>Dat bloet verwede die banieren.</l>
<l n="20550">Niemant en mocht ghevisieren</l>
<l>Die grote porsse ende dat ghedinc.</l>
<l>Op helme was daer groet gheclinc</l>
<l>Mit scarpen sweerden die daer waeren.</l>
<l>En daed hy mit synre scaren,</l>
<l n="20555">Sy hadden soe veel verloren,</l>
<l>Sy werens bleven in den toren.</l>
<l>Grote cracht ende menich ghemoet</l>
<l>Hadden die daer trocken te voet.</l>
<l>So vaste hielden sy hem te samen,</l>
<l n="20560">Dat alle haer lude bynnen quamen.</l>
<l>Seer waeren sy verladen</l>
<l>Van parssen die hem die Griecken daden,</l>
<l>Op tfelt daer sy se hadden bereden,</l>
<l>Daer sy mit crachten op hem streden.</l>
<l n="20565">Mer die van Parse, die stoutte lude,</l>
<l>Hadden beleit soe die causyde</l>
<l>Ende scoten mit menghen scichte</l>
<l>Op die viande soe ghedichte,</l>
<l>Soe scarp ende soe menich een</l>
<l n="20570">Datter die locht al vol scheen.</l>
<l>Sy hebben menghen Griecken ghewont</l>
<l>Ende veel peerde ghedoet ter stont;</l>
<l>Sy hadden menghen man ghelaten:</l>
<l>Daerom voeren sy haere straten;</l>
<l n="20575">Mer doch lieten sy veel orsse</l>
<l>Ende ridderen veel in die porsse.</l>
<l>Sy keerden danen. Dat velt is haer:</l>
<l>Daer daden sy wel apenbaer.</l>
<l>Dus vochten sy langhe wile te samen,</l>
<l n="20580"><pb n="2,177"/> Dat sy grote scade namen.</l>
<l>Menghe prinche ende grave</l>
<l><milestone unit="fol" n="145r"/> Hebben sy hem daer ghesclaghen ave.</l>
<l>Prianus hevet so wel ghedaen</l>
<l>Dat hy den prys al hevet ontfaen;</l>
<l n="20585">Hy wondender veel ende scloech</l>
<l>Ende vingder rycker lude ghenoech;</l>
<l>Bat deed hy alleen, twaeren,</l>
<l>Dan VJ die beste die daer waeren;</l>
<l>Beid van buten ende van der stat</l>
<l n="20590">Heeft hy den prys alleen ghehadt.</l>
<l>Des waeren sy uyttermaten blyde</l>
<l>Alle ghemene van synre syde,</l>
<l>Dat hy so wael had ghedaen.</l>
<l>Voer hem en cond niemant gestaen,</l>
<l n="20595">Want hy Hectors sclaghe scloech.</l>
<l>Dat sach Parys ende loech,</l>
<l>Ende seid: "Vader, ghebenedyt</l>
<l>"Motty syn in alre tyt,</l>
<l>"Dat ghy noch van sulcker daet</l>
<l n="20600">"Syt ende moghet gheven raet,</l>
<l>"Dat wy moghen onse viande</l>
<l>"By u verjaghen uytten lande.</l>
<l>"Des moghen wy blydelicke stryden!"</l>
<l>                Sy rumen tfelt aen beiden syden,</l>
<l n="20605">Seer ghewont ende teinden rade.</l>
<l>Sy hadden daer ghenomen scade</l>
<l>Die hem was al te groot.</l>
<l>Der bleef menich ridder doot</l>
<l>Op dien dach, in dien stryde,</l>
<l n="20610">Des die menghe was onblyde,</l>
<l>Buten int heer ende in die poert.</l>
<l>Die die claghe had ghehoert,</l>
<l>Die sy om die dode dreven,</l>
<l>Sy en waer niet haest bescreven.</l>
<l n="20615"><pb n="2,178"/>                 Als dit orloghe langhe had gestaen</l>
<l>Bereiden hem die van bynnen saen</l>
<l>Dat sy souden halen vrede.</l>
<l>En weet hoe langhe mens bidden dede.</l>
<l>Mer die baden quamen int heer,</l>
<l n="20620">Daer sy saen hadden haren gheer.</l>
<l>Die Griecken deden dat men hem bat:</l>
<l>Men swoer buten ende in die stat.</l>
<l>Aldus groven sy die doden.</l>
<l>Die Troyenen waeren in noden,</l>
<l n="20625">Om van Parsen den coninc Certes,</l>
<l>Die aldus versclaghes es,</l>
<l>Want hy was stout ende vroet.</l>
<l>Dies hadden sy swaeren moet.</l>
<l>Sy en constens vergheten nummermeer,</l>
<l n="20630">Want sy warens ghecranct seer;</l>
<l>Hy was goet in allen stryde</l>
<l>Ende mit synen lude was hy blyde,</l>
<l>Goet van rade ende ghetrouwe.</l>
<l>Derom dreven sy ghemeen rouwe,</l>
<l n="20635">Beide grote ende clene,</l>
<l>Ende alle die heren ghemeen.</l>
<l>Den doden haelden men bynnen vrede.</l>
<l>Tierst dat hy quam in die stede,</l>
<l>Maecte men daer dat meeste seer</l>
<l n="20640">Dat ye synt waer of eer,</l>
<l>Onder man ende kynder</l>
<l>Ende onder alt tfolc dat was ghinder.</l>
<l>Mennoen, die stout was ende goet,</l>
<l>Syn neve, was na onvroet;</l>
<l n="20645">Hy clagheden seer sonder waen</l>
<l>Ende liet om hem menghen traen.</l>
<l>Menich had syns ontfaerm.</l>
<l>Parys wert van rouwen waerm;</l>
<l>Voer alle dieghene van der stat</l>
<l n="20650"><pb n="2,179"/> Was hy die droefste die der sat.</l>
<l>In enen tempel van groter haven</l>
<l><milestone unit="fol" n="145v"/> Droeghen sy hem ende souden hem graven.</l>
<l>Sy waecte IIJ daghe ende IIJ nachte,</l>
<l>Dat daer niemant etens en achte.</l>
<l n="20655">Van synen luden die alrebeste</l>
<l>Worden in rade noch int leste</l>
<l>Dat hy beter begraven waer</l>
<l>In synen lande dan aldaer, daer</l>
<l>Het waer beter dat hy laghe</l>
<l n="20660">Begraven onder syn maghe.</l>
<l>Dat rieden sy alle te samen.</l>
<l>Ten vierden daghe sy hem namen</l>
<l>Ende voerden hem te landewert.</l>
<l>Menich bracht hem op die vaert.</l>
<l n="20665">In den ghescede weenden Pryan,</l>
<l>Mennoen, syn neve, ende menich man;</l>
<l>Parys die weenden nochtant meer:</l>
<l>Hy sciet daeraf mit groten seer.</l>
<l>Die droefheit was daer onghcacht;</l>
<l n="20670">Daer viel menich in ommacht,</l>
<l>Die hem mynden mit trouwen.</l>
<l>Parys dreef misbaer mit rouwen,</l>
<l>Want hy hem mynden apenbaer.</l>
<l>Die hem voerden op die baer</l>
<l n="20675">Hadden hem gheset op enen wagen,</l>
<l>Den besten dien was in dien daghen,</l>
<l>Want hy mit stenen ende mit goude</l>
<l>Versiert was menichfoude.</l>
<l>Ghebalsaemt was hy. Het most syn,</l>
<l n="20680">Dat dat heite sonnenschyn</l>
<l>Hem en scaden niet en twint.</l>
<l>Hy en sterf niet sonder kynt.</l>
<l>Drie soenen had hy, dat was waer,</l>
<l>Die vromich waeren oec voerwaer,</l>
<l n="20685"><pb n="2,180"/> Die tlant in payse sullen legghen.</l>
<l>Ic en wist u niet van beteren te segghen.</l>
<l>                Te tien tyden ghescieden also</l>
<l>Dat die Griecken waeren onvro:</l>
<l>Die duer tyt quam hem so groot.</l>
<l n="20690">Men coft om een bysant een broot,</l>
<l>Een osse IJ<hi rend='sup'>m</hi> marck of drie.</l>
<l>Palamides, dat telt men mye,</l>
<l>Nam mit synen luden raet,</l>
<l>Hoe hem om spyse te sinden staet.</l>
<l n="20695">Ic en weet wat hem gheantwoert was,</l>
<l>Mer ic weet die waerheit das,</l>
<l>Datter om voer Aghamennoen.</l>
<l>Dieghene die hate syn doen,</l>
<l>Palamedes, hiet hem vaeren</l>
<l n="20700">Ende hy en ontseits niet, twaeren.</l>
<l>Vroet was hy ende ontsien voer die heren.</l>
<l>Hy soud hem gherne derteghen weren,</l>
<l>Ofte sy qualicke draghen avereen,</l>
<l>Hy deed gherne, dat wonder scheen.</l>
<l n="20705">Mit ridders stout ende onvervaert</l>
<l>Het Aghamennon bestaen die vaert</l>
<l>Te vaeren om broot ende om wyn.</l>
<l>Eer sy wedercomen syn,</l>
<l>Hebben sy tate Sidias ghesent</l>
<l n="20710">Om te spysen haer convent,</l>
<l>Want tlant was vol in alre wysen</l>
<l>Beide van drancke ende van spysen.</l>
<l>Te Mese voeren sy voert aldus:</l>
<l>Daer was ghebaden Theseus,</l>
<l n="20715">Dat hy die spyse soude sinden</l>
<l>Ten heer al dat hy conde vinden.</l>
<l>Hy deed gherne al dat men woude:</l>
<l>Nie man en sach sulcke vroude</l>
<l><pb n="2,181"/> Als hy maecte mit Aghamennon.</l>
<l n="20720">Doe hy hem telden van synen doen,</l>
<l>Hoe hy dier heerscappie quam af</l>
<l>Ende hy se Palamedes aver gaf,</l>
<l><milestone unit="fol" n="146r"/> Doe wert Thesus er die heer,</l>
<l>Nie en misquam hem dinc so seer.</l>
<l n="20725">Mer Aghamennon seid ghereet</l>
<l>Dat hem niet en waer leet,</l>
<l>Ende hys van hertten waer vro</l>
<l>Dattet hem comen weer also.</l>
<l>Niet langhe en bleven sy daer.</l>
<l n="20730">Ten heer keerden sy, dats waer.</l>
<l>Sy brachten spyse, syt seker das,</l>
<l>Daer theer al by ghevoedert was.</l>
<l>Haer vaert hebben sy wel ghedaen,</l>
<l>Als wyse baden, sonder waen.</l>
<l n="20735">                Palamedes heeft in dien</l>
<l>Theer beset ende wel besien,</l>
<l>Ende die scepe, sonder sparen,</l>
<l>Ghedaen beteren seer, twaeren.</l>
<l>Alle die scepe deed hy begaden</l>
<l n="20740">In die payse, mit goeden staden.</l>
<l>Toerne maecte hy op die vesten,</l>
<l>Die waeren beset mitten besten</l>
<l>Van sulcken dies werdich waeren.</l>
<l>                Die Troyene en wouden niet spaeren.</l>
<l n="20745">Daer hem die mueren dochten cranxte,</l>
<l>Daer maecte sy se starc voer den anxte.</l>
<l>Daeraen leiden sy haeren moet,</l>
<l>Hoe men se best hoeden doet.</l>
<l>                Doe dat jaer om was comen</l>
<l n="20750">Dat Hector eynde had ghenomen,</l>
<l>Men weet dat verre ende wyde</l>
<l>Dat noyt rycker jaerghetyde</l>
<l><pb n="2,182"/> In der werlt en was ghedient.</l>
<l>Daer waeren alle syn vrent</l>
<l n="20755">Ende alle dat volc verre ende wyde.</l>
<l>Eerlicke was dat jaerghetyde:</l>
<l>Die dach die was gheviert seer,</l>
<l>Daer was menich rycke heer.</l>
<l>Daer hadde grote dinghe Pryan;</l>
<l n="20760">Daer en was gheen so hoghen man</l>
<l>Hy en vierden eerlicken dien dach;</l>
<l>Daer ghinc elc man ende aensach</l>
<l>Dat edel vleis in dat gaf,</l>
<l>Daer enghene worme en at af.</l>
<l n="20765">Die ridders, poerters ende vrouwen</l>
<l>Die mochten den lichaem heel scouwen:</l>
<l>Hy en was ghescuwet niet een haer,</l>
<l>Want die balsaem al daer</l>
<l>Had hem soe begaet daer hy lach,</l>
<l n="20770">Hy hadden totten doemsdach</l>
<l>Heel ghehouden in dat vat,</l>
<l>Der men hem vant in die stat.</l>
<l>Sy neghen hem die hem saghen,</l>
<l>Sy maecte jamer ende claghe.</l>
<l n="20775">Polixina ende haer vrouwe</l>
<l>Maecten den nacht groten rouwe;</l>
<l>So deed oec die scoen Helene</l>
<l>Ende menich ander maghet clene;</l>
<l>Menich vrouwe, menich wyf</l>
<l n="20780">Beclagden daer Hectors lyf,</l>
<l>Die van scoenheide had den prys,</l>
<l>Als ons dystorien maken wys.</l>
<l>Sy hielden Hectors jaerghetyde</l>
<l>Mit grote feest alle te stryde.</l>
<l n="20785">Die ten besien hadden gheer,</l>
<l>Die joffrouwen uytten heer,</l>
<l>Quamen daer, wat sy hem ontsaghen</l>
<l><pb n="2,183"/> Gheen wrake in dien daghen.</l>
<l>Die alrebeste altemaele,</l>
<l n="20790">Coninghen, princhen, ameraele,</l>
<l>Quamen van der Griecken syde</l>
<l>Om te scouwen dat jaerghetyde.</l>
<l>                Achilles quam aldaer</l>
<l>Al onghewapent; al sonder vaer</l>
<l n="20795"><milestone unit="fol" n="146v"/> Dat hy sprac teghen die lude.</l>
<l>Mer quaet wast dat hem ghesciede.</l>
<l>Wee hem dat hy der ye ghinc!</l>
<l>Eer van daer quam die jonghelinc</l>
<l>Ende eer die feeste wert ghedaen,</l>
<l n="20800">Wert die jonghelinc so bevaen</l>
<l>Datter hem die doot af quam.</l>
<l>Hy heeft ghesien Polixinam</l>
<l>Onbedect in haer aenschyn:</l>
<l>Dat is een dinc daerby sal syn</l>
<l n="20805">Syn lyf ghecort ende syn ghevael,</l>
<l>Daer hy oec om sterven sal.</l>
<l>Vorwertmeer so had hy moet,</l>
<l>Dien hy moet draghen herde groet.</l>
<l>Te synen lede quam die uyere.</l>
<l n="20810">Seer verwandelt is syn aventuere</l>
<l>Ende onghestadich aver al.</l>
<l>Van clene dinc coemt groot misval.</l>
<l>Die scoenheit die hy sach aen haer</l>
<l>Lach hem in den synne so swaer,</l>
<l n="20815">Dat hy int thertte heft bescreven</l>
<l>Hoe scoen sy is voer alle die leven:</l>
<l>Haer voerhoeft breet, haer blyde oghen,</l>
<l>Daer die winbraewen baven boghen,</l>
<l>Daer sy mede is versiert</l>
<l n="20820">Ghelycke den goude ghebruniert.</l>
<l>Wat dat hy heft aen haer vonden</l>
<l>Maect hem int thertte diepe wonden</l>
<l><pb n="2,184"/> Ende cout syn lyf oft waer een ys;</l>
<l>Haer gheeft hy alleen den prys.</l>
<l n="20825">Haer nese, haer mont, haer kynne,</l>
<l>Ontset hem all synen synne,</l>
<l>Daer hy af bernt ende sonder blyf</l>
<l>Om verliesen moet syn lyf;</l>
<l>Haer rode lyre, haer witte kele,</l>
<l n="20830">Doet hem vernoys also vele,</l>
<l>Dat nummer en is nacht noch dach</l>
<l>Dat hy haers vergheten mach.</l>
<l>Nu meer moet hy den langhe nachte</l>
<l>Aver waken herde onsachte.</l>
<l n="20835">Mynne heft hem ghevelt den moet:</l>
<l>Syn rycheit ende syn scat groet,</l>
<l>Syn halsberch van clenen maelgien,</l>
<l>Syn sweert dat noyt en conde faelgien,</l>
<l>Noch syn speer starc ende groet</l>
<l n="20840">En helpt hem niet uyt deser noet!</l>
<l>Achilles peinsden om die maghet,</l>
<l>Die hem herde wel behaghet,</l>
<l>Ende sekerlicke sy was scoen.</l>
<l>Scoenre en droech nie croen</l>
<l n="20845">Noch hierna en doet nummermeer.</l>
<l>                Die Griecken setten hem ten keer,</l>
<l>Want dat volc begon al das</l>
<l>Dat die dienst ghedaen was;</l>
<l>Die vrouwen keerden ten pallayse,</l>
<l n="20850">Van hertten herde seer tonpayse.</l>
<l>Om Hector hebben sy rouwe ghedreven</l>
<l>Ende sullen also langhe als sy leven:</l>
<l>Ten is gheen verwinlic dinc</l>
<l>Noch leet dat nie verghate cortelinc.</l>
<l n="20855">Polixina is enwech ghegaen,</l>
<l>Daer Achilles is af ghevaen,</l>
<l>Want mynne doet hem sulc verdriet</l>
<l><pb n="2,185"/> Dat hy vandaer niet en schiet</l>
<l>Alsoe langhe als hy se sach:</l>
<l n="20860">Hy waer bleven al den dach,</l>
<l>En waer sy nie ghegaen vandane.</l>
<l>Mynne verkeert al syn ghedane,</l>
<l>Nu is hy bleec, nu is hy root.</l>
<l>Hem selven bracht hy in diere noot.</l>
<l n="20865">Wat ist dat hem dus seer misteet?</l>
<l>Nu is hy cout, nu is hy heet.</l>
<l><milestone unit="fol" n="147r"/> Mynne heft hem soe ghevaen,</l>
<l>Hy en waer vandaer niet ghegaen</l>
<l>Om gheen dinc dat hem mocht gheschien,</l>
<l n="20870">Alsoe langhe als hy se mochte sien.</l>
<l>Doe hy se niet meer en sach, keerde hy dane</l>
<l>Droeffelicke, na mynen wane.</l>
<l>Traechghelicke volgden hy mede.</l>
<l>Hy sach droeffelicke op die stede</l>
<l n="20875">Daer hy se tierst had ghesien.</l>
<l>Syn hert verscoet hem mittien.</l>
<l>Hy peinsden so veel daer hy gaet,</l>
<l>Dat hy en hoerden noch en verstaet</l>
<l>Wat men hem ghesegghen conde,</l>
<l n="20880">Soe wee deed hem der mynnen wonde.</l>
<l>                Seer siecke ende onghedaen</l>
<l>Is hy te synre tentten ghegaen.</l>
<l>Der en is niemant soe coen die by hem blyft.</l>
<l>Nu ist tyt dat hy rouwe dryft.</l>
<l n="20885">Mynne leide hem enen bant vaste</l>
<l>Daer hy spade af wort ontlaste,</l>
<l>Dien hy niet wel en mach draghen.</l>
<l>Enen anderen mach hyt claghen,</l>
<l>Diet hem sal helpen houden mit rade;</l>
<l n="20890">Mer dat sal hem gheschien te spade,</l>
<l>Want sy en troest hem niet die scoen:</l>
<l>Ten is dinc onder den troen</l>
<l><pb n="2,186"/> Dien sy meer haet dan syn lyf.</l>
<l>"O wy!" sprac hy, "arm katyf,</l>
<l n="20895">"Dat icker ghinc op dien dach,</l>
<l>"Daer ic ye die scone sach,</l>
<l>"Die my die wonde heft ghegeven!</l>
<l>"Het sal my costen noch myn leven!</l>
<l>"Waerom wyt icket haer ende niemant el?</l>
<l n="20900">"Ic doen recht, dat weet ic wel,</l>
<l>"Dat ic aver haer wil claghen.</l>
<l>"Der waster ghenoech noch die se saghen,</l>
<l>"Die myn noch meer en claghen dies.</l>
<l>"Wel ben ic der mynnen ries</l>
<l n="20905">"Dat ic haer aldus ben onderdaen!</l>
<l>"Mynne heft my alsoe ghevaen,</l>
<l>"Dat ic haer niet en can ontbreken.</l>
<l>"Nu moet ic om ghenade spreken.</l>
<l>"Ende wien mach ic bidden ghenade?</l>
<l n="20910">"Ic en spreck se nummer te mynen scade,</l>
<l>"Ten waer dat syt gheweten conde,</l>
<l>"Of ic sterve in cortter stonde.</l>
<l>"Al haet se my al van bynnen,</l>
<l>"Nochtant sal sy my mynnen.</l>
<l n="20915">"Het is was dat is een reden scone.</l>
<l>"My dunct dat ic my selven hone.</l>
<l>"Soe doe ic oec ende niemant el,</l>
<l>"Want ic weet dat sekerlicke wel,</l>
<l>"Dat my die mynne heft doot.</l>
<l n="20920">"Dat is my een vrese groot,</l>
<l>"Dat ic myn, dat my heft leet.</l>
<l>"Ay Got, dat sys niet en weet!</l>
<l>"Wist sy myn hert ende mynen syn,</l>
<l>"Hoe dat ic al haer eyghen byn,</l>
<l n="20925">"Ende dat ic haer wil te dienste staen,</l>
<l>"Ende hoe my die mynne heft ghevaen,</l>
<l>"Dat waer my, arme, blytscap groet.</l>
<l><pb n="2,187"/> "Mer sy woud dat ic waer doot!</l>
<l>"Nummer en waer my soe wee,</l>
<l n="20930">"Sy en gans my dusentwerf mee.</l>
<l>"Hector, dien ic heb verscleghen,</l>
<l>"Dien heft sy so groot ghedreghen,</l>
<l>"Dat sy my mynnen niet en mach.</l>
<l>"Dit moet werden myn sterfdach!</l>
<l n="20935">"Mocht ic vinden ofte visieren</l>
<l>"Troest in engher manieren,</l>
<l>"Of dat my mocht in staden staen!</l>
<l>"Mer ic en can des niet verstaen</l>
<l>"Hoe sy my mach syn goedertieren.</l>
<l n="20940"><milestone unit="fol" n="147v"/> "Ic waen noyt in diere manieren</l>
<l>"Man en mynden hier to voren.</l>
<l>"Ic heb mynen syn verloren,</l>
<l>"Dat ic niet en weet wat ic doe.</l>
<l>"Trect die mynne den stricke bat toe,</l>
<l n="20945">"Soe en werde ic nummer verloest,</l>
<l>"Want ic en sie ghenen troest.</l>
<l>"Ic ben Naersisus myn noch meer,</l>
<l>"Die mynden synen scade so seer,</l>
<l>"Dat hy bleef op die fonteyne doot.</l>
<l n="20950">"Dese pyne ende desen noot</l>
<l>"Heb ic selven in mynen rade:</l>
<l>"Ic min myn doot ende myn scade,</l>
<l>"Want niet en is noch noyt en was</l>
<l>"Dan een scade ende een ghedwas.</l>
<l n="20955">"Soe weet ic wel dat ic en wynne</l>
<l>"Loen noch troest van hare mynne.</l>
<l>"Ic moetet doen, ic en weets niet meer,</l>
<l>"Dat Naersisus deed willeneer,</l>
<l>"Die om syn scade rouwe dreef</l>
<l n="20960">"So groot, dat hy derom doot bleef.</l>
<l>"Hets myn doot, al sonder waen,</l>
<l>"Want ic en sie gheen ontgaen.</l>
<l><pb n="2,188"/> "Naersisus bleef doot van mynnen.</l>
<l>"Dat selve moet ic nu beghynnen:</l>
<l n="20965">"Daer en is anders gheen boet aen.</l>
<l>"Bedraghen heeft my haer ghedaen.</l>
<l>"My en wort gheholpen niet el</l>
<l>"Dan hem was, dat weet ic wel.</l>
<l>"Ay! En weet wat doen of wat peynsen,</l>
<l n="20970">"Of ghemaken of ghevenssen</l>
<l>"Dat my yet te vromen quame:</l>
<l>"Dat beiden is my onghename,</l>
<l>"Daer most tyt toe ende stonde,</l>
<l>"Dat men se onderwysen conde.</l>
<l n="20975">"Mer ic mochte so langhe beiden</l>
<l>"Ende sonder troest myn leven leiden,</l>
<l>"Dat ic my niet ghehelpen en mochte,</l>
<l>"Noch my, noch anderen, als my dochte.</l>
<l>"Die twyvel heft int thertte syne</l>
<l n="20980">"Hy sal nemen die medicine</l>
<l>"Daerby saen hy mach ghenesen.</l>
<l>"Aldus soe moetet mit my wesen.</l>
<l>"Ic ben siec. Nu suecke ic raet,</l>
<l>"Sulcken als my in staden staet.</l>
<l n="20985">"Die doot en wart my nummer gaste,</l>
<l>"Dit is my te draghen een swaer laste.</l>
<l>"Prophete soud ic gherne wesen</l>
<l>"Om teynde te weten van desen.</l>
<l>"Des ben ic nu ghenoech gheleert</l>
<l n="20990">"Dat my myn seer is verkeert.</l>
<l>"My selven ben ic veel te fel.</l>
<l>"Wat mach ic doen? Ic weet dat wel</l>
<l>"Dat my joye ende myn jolyt</l>
<l>"Eynden sal in cortter tyt,</l>
<l n="20995">"Want myn hert is my te swaer.</l>
<l>"Ic ben comen in een swaer jaer.</l>
<l>"Mynne heft my soe belopen</l>
<l><pb n="2,189"/> "Dat ic ghevallen ben in wanhopen.</l>
<l>"Nu bid ic ene bede noch</l>
<l n="21000">"Tot allen Gaden, dat sy my doch</l>
<l>"Alsoe ghewysen ende gheraden</l>
<l>"Dat die scone my doe ghenade!"</l>
<l>                Enen goeden synen conpaen,</l>
<l>Daer veel syns raets stont aen,</l>
<l n="21005">Deed hy te hem roepen in,</l>
<l>Om te ontdecken synen syn.</l>
<l>Hy seid hem al synen raet,</l>
<l>Niet en sweech hy hoet mit hem staet.</l>
<l>Syne baetscap hy hem loet:</l>
<l n="21010">"Tot Ecuba, der vrouwe goet,</l>
<l>"Des rycken Pryans wyf," sprac hy,</l>
<l><milestone unit="fol" n="148r"/> "Gaet ende segghet haer van my</l>
<l>"Groet saluyt van mynre syden,</l>
<l>"Ende dat ic waer herde blyde</l>
<l n="21015">"Had sy sommich dinc van my ontfaen.</l>
<l>"Ic heb seer teghen haer misdaen,</l>
<l>"Grotelicke mit dollen rade,</l>
<l>"Ende ghedaen ten groten scade.</l>
<l>"Dies heb ic den rouwe so groet</l>
<l n="21020">"Dat ic Hector scloech ter doot;</l>
<l>"Des ducht ic menghe sware smertte</l>
<l>"Ende groot verdriet in myn hertte.</l>
<l>"Ic gaes al op haer van desen.</l>
<l>"Mocht ic doch haer vrunt wesen</l>
<l n="21025">"Ende sy my gave Polixina te wyve,</l>
<l>"Ende doet my Parys ghelaven ryve</l>
<l>"Ende daertoe den coninc Pryan,</l>
<l>"Ic vaer te mynen lande dan</l>
<l>"Ende daertoe alle myn baroene.</l>
<l n="21030">"Nummermeer en wort Griec so coene,</l>
<l>"Dat sy yet na my haven.</l>
<l>"Dat wil ic waerlicke ghelaven,</l>
<l><pb n="2,190"/> "Ic doen dit heer algader sceden.</l>
<l>"Dies moghen sy mit vreden leven,</l>
<l n="21035">"Ende houden borghe ende lande.</l>
<l>"Ic sal verdryven haer viande.</l>
<l>"Tierst dat ic se wil begheven</l>
<l>"En wort nummer scilt opgeheven,</l>
<l>"Noch man oec tlyf ghenomen.</l>
<l n="21040">"Scoen dinc is hem te voren comen,</l>
<l>"Ten sy dattet by my blyve.</l>
<l>"Ic en doe nummer in mynen lyve</l>
<l>"Vorwartmeer, hoe dat ga.</l>
<l>"Haere dochter Polixina</l>
<l n="21045">"Die is oec aldus sekerlicke</l>
<l>"Ghebracht ten hoghen huwelicke.</l>
<l>"Ic sal haer die croen gheven.</l>
<l>"Ende, laet my Got soe langhe leven</l>
<l>"Dat ic doch haers seker waer,</l>
<l n="21050">"Dan en bade ic Gade niet dernaer.</l>
<l>"Soe seer waer ickes te baven comen</l>
<l>"Baven alle heren die men hoert nomen,</l>
<l>"Dat ic van al der werlt wyt</l>
<l>"Die salichste waer van der tyt,</l>
<l n="21055">"Ende die blytste die men kint.</l>
<l>"Siet dat mens wysselicke beghint.</l>
<l>"Ter goeder wylen moet ickes bestaen.</l>
<l>"Nu lanct my seer, sonder waen,</l>
<l>"Dat ic u wedercomen sie.</l>
<l n="21060">"Der haefscher coninghinne segt mie</l>
<l>"Al myn dinc. Des en laet niet."</l>
<l>                Mittien die bade van danen sciet.</l>
<l>Hemelicke synen pat</l>
<l>Is hy ghecomen totter stat.</l>
<l n="21065">Vroet ende haefs was die bade.</l>
<l>Ter cameren quam hy, by Gade,</l>
<l>Mit gheleide der coninghinne,</l>
<l><pb n="2,191"/> Ende hy van syns heren mynne</l>
<l>Haer dernae syn baetscap doet:</l>
<l n="21070">"Ecuba, vrouwe," sprac hy, "syt vroet.</l>
<l>"Ghy moecht te vriende maken tehant</l>
<l>"Uwen alremeesten viant.</l>
<l>"By hem is ghecranct u syde,</l>
<l>"Nu wilt hy u maken blyde;</l>
<l n="21075">"Want hy u heft veronrecht,</l>
<l>"Dat wilt hy u beteren echt.</l>
<l>"Gheeft hem Polixina te wyve,</l>
<l>"Hy maect se vrouwe van haeren lyve.</l>
<l>"Dat is doer haer scoen ghedaen.</l>
<l n="21080">"Ten waer in dit lant, ic waen,</l>
<l>"Nummermeer so coenen man</l>
<l>"Die op u dar stryden dan.</l>
<l><milestone unit="fol" n="148v"/> "Alle die stryt die sal te gaen</l>
<l>"Ende u lant sal in vreden staen.</l>
<l n="21085">"Ist dat myn heer wilt bedryven,</l>
<l>"Ten is so coene niet die der dar blyven;</l>
<l>"Sy keren ten lande avereen.</l>
<l>"Hier en machter blyven gheen.</l>
<l>"Nu peinster om in cortter tyt,</l>
<l n="21090">"Hoe ghy best in vreden syt."</l>
<l>                Ecuba was wys van synnen.</l>
<l>Ten bade sprac sy: "Lieve mynne,</l>
<l>"Het is grote sake dat ghy bidt.</l>
<l>"Nochtant wildic gherne dat ic dit</l>
<l n="21095">"Vinden mochte aen mynen heer.</l>
<l>"Bynnen den derden daghe keer,</l>
<l>"Dan sal ic weten synen wille.</l>
<l>"Segh tot dynen heer stille,</l>
<l>"Dattet by my niet en blyft.</l>
<l n="21100">"Den rouwe die myn hert dryft</l>
<l>"Van weene ende van groter noot,</l>
<l>"Doet my verlanghen om die doot,</l>
<l><pb n="2,192"/> "Want al te pyntlicke is dat seer,</l>
<l>"Daer ic in ben ommermeer.</l>
<l n="21105">"Dit is al by dyns heren daet.</l>
<l>"Mer, ist dat dese dinc vergaet,</l>
<l>"So mocht ic noch myn leet voldraghen.</l>
<l>"Coemt hier weder in drien daghen,</l>
<l>"Dan sal ic weten in welcker wys</l>
<l n="21110">"Die coninc wille ende Parys.</l>
<l>"Ic salt dy segghen sonder brief.</l>
<l>"Lavent sy, het is my lief."</l>
<l>                Die bade danckes haer uyttermaten;</l>
<l>Mittien voer hy synre straten.</l>
<l n="21115">Omdat hy was in goeden waen,</l>
<l>Deed hy hem haestelicke daen</l>
<l>Ende te synen heer weder,</l>
<l>Die thoeft had ghescleghen neder.</l>
<l>Teghen hem so ghinc hy saen</l>
<l n="21120">Om te weten hoet was vergaen.</l>
<l>"Wat meren breyncstu?" sprac Achilles.</l>
<l>Doe seid hy hem die waerheit des,</l>
<l>Wat hem die coninghine seide</l>
<l>Ende dien dach die sy hem leide:</l>
<l n="21125">"Opten coninc, als sy seghet,</l>
<l>"Heft sy dese dinc gheleghet.</l>
<l>"Ghy sult oec hebben dat ic bat."</l>
<l>Gherne hoerden Achilles dat.</l>
<l>Rouwe, sorghe ghinc doe al uyt;</l>
<l n="21130">Den Gaden sprac hy doe virtuyt:</l>
<l>"Aen my proeve ic nu ten stonden,</l>
<l>"Dat ic nu raet hebbe ghevonden</l>
<l>"Daer ic by volbrenghen sal</l>
<l>"Daer myn hertte aen staet al.</l>
<l n="21135">"Ist dat dese dinc volgaet,</l>
<l>"So heb ic daer mynen syn aen staet,</l>
<l>"Dieghene die ic aldus mynne,</l>
<l><pb n="2,193"/> "Die my doet wesen uytten synne".</l>
<l>                In een camer van goude verheven</l>
<l n="21140">Ghinc sy den coninc sitten beneven</l>
<l>Ecuba, die coninghinne,</l>
<l>Ende sprac: "Heer, grote onmynne</l>
<l>"Toenen ons die Gade so lanc so meer.</l>
<l>"Onse macht is ghenedert seer,</l>
<l n="21145">"Ons volc ende ons ghesclachte</l>
<l>"Ende ons kinder, dats my onsachte;</l>
<l>"Ende onse princhen van hogher namen</l>
<l>"Verliesen wy wel hondert te samen.</l>
<l>"Hector, ons heer, ons raet,</l>
<l n="21150">"Onse leven, ons toeverlaet,</l>
<l>"Ende ons bescermer al te voren,</l>
<l>"Dien hebben wy jamerlicke verloren.</l>
<l>"Dat orloghe is so vreselicke</l>
<l>"Ende tonsen behoef soe scadelicke.</l>
<l n="21155"><milestone unit="fol" n="149r"/> "Sonder blyf, hoe dat gaet,</l>
<l>"Het waer best dat wy sochten raet.</l>
<l>"Wist ic wien ons gheven mochte!</l>
<l>"Heer, hoert, Achilles sochte</l>
<l>"Heymelicke aen my</l>
<l n="21160">"- Niemant en weets dan ic ende ghy, -</l>
<l>"Tot enen wyve Polixina.</l>
<l>"Hoert wat hy ons boot hierna:</l>
<l>"Van synen lande, van synnen mannen,</l>
<l>"Wilt hy haer die crone spannen.</l>
<l n="21165">"Des daghes dat sy versamenen beide,</l>
<l>"Doet hy dat alle dit heer sceide,</l>
<l>"Ende hy doet, seit hy, al onse viande</l>
<l>"Wederkeren te haren lande.</l>
<l>"Sy en sullen ons meer belegghen,</l>
<l n="21170">"Dat wilt hy sweren ende segghen.</l>
<l>"Dit orloghe waer goet gheint.</l>
<l>"Oec wil ic wael dat ghy kint,</l>
<l><pb n="2,194"/> "Ist dattet langhe dus voertgaet,</l>
<l>"Dat onse lant in vresen staet.</l>
<l n="21175">"Oec ist sonde, merct hieran,</l>
<l>"Dat soe menich edel man</l>
<l>"Hier blyft doot in desen nyt.</l>
<l>"Alle deghe in desen stryt</l>
<l>"So menich hevet becoft onsochte,</l>
<l n="21180">"Dat goet waer gheint diet mochte."</l>
<l>                Pryan custe se aen haeren mont,</l>
<l>Mer hy sweech een langhe stont,</l>
<l>Ende peinsden wat hy best antwoerde</l>
<l>Totter taelen die hy hoerde.</l>
<l n="21185">Node deed hyt, des gheloeft,</l>
<l>Mer doch hief hy op dat hoeft</l>
<l>Ende seid der haefscher coninghinne</l>
<l>Wat hem best docht in synen synne:</l>
<l>"Mynne," sprac hy, "lieve vrouwe,</l>
<l n="21190">"Ic en cant gheweten by mynre trouwe,</l>
<l>"Hoe dattet comen mach in dien</l>
<l>"Dat dese dinc mach gheschien.</l>
<l>"Want waer myn vrient Achilles</l>
<l>"Als hy myn viant es,</l>
<l n="21195">"Ic ontedelde myn ghesclachte,</l>
<l>"Gave ic se hem. Dat is dat ic achte.</l>
<l>"Het waer my leet, daet ic die sake</l>
<l>"Daer onse edelheit by brake.</l>
<l>"Ende, of hy had die dochter myn,</l>
<l n="21200">"Hoe mocht ic dan seker syn</l>
<l>"Dat hy theer enwech deed varen.</l>
<l>"Ic waen hy ons honen wil, twaeren.</l>
<l>"Ontteert waer ic al apenbaer,</l>
<l>"Wert dat ic dus bedraghen waer</l>
<l n="21205">"Van enen man die my heft leet.</l>
<l>"Daer synder veel, dat ic wel weet,</l>
<l>"Rycker veel buten der stat,</l>
<l><pb n="2,195"/> "Ende hout aver waer dat,</l>
<l>"Ic waen tfolc niet henen schieden</l>
<l n="21210">"Ten waeren alleen syne lieden.</l>
<l>"Noch doer syn ghebat, twaeren,</l>
<l>"Souden sy node henenvaeren.</l>
<l>"Ende nochtant, mach hyt bevreden</l>
<l>"Ende die Griecken henen doen sceden,</l>
<l n="21215">"Vrede heft hy van der stat:</l>
<l>"Van ons en wort hy meer ghehadt,</l>
<l>"Al syn misdaet is nu vergheten,</l>
<l>"Ten wort hem nummermeer verweten.</l>
<l>"Ic vergeeft hem, al doe icket node,</l>
<l n="21220">"Ende sweert hem, op al ons Gode;</l>
<l>"Soe seker doen ickes hem van my</l>
<l>"Dat hys sonder sorghe sy.</l>
<l>"Macht dus syn, so laef icket dan</l>
<l>"Ende segghe dat ickes hem wel gan."</l>
<l n="21225">                Alst dus verre wert besochte</l>
<l>Dat synt seer wert becochte,</l>
<l>Doe scheit die raet van hem tween.</l>
<l><milestone unit="fol" n="149v"/> Eer die sonne claer scheen</l>
<l>Van den derden daghe daernaer,</l>
<l n="21230">Quam Achilles bade aldaer,</l>
<l>Die ser verlanghede na dien tyt.</l>
<l>Bynnen eenre cameren scoen ende wyt</l>
<l>Is hy comen ter coninghinne.</l>
<l>Die maghet grueten hy mynne</l>
<l n="21235">Van hem die hem daer comen deede,</l>
<l>Ende haer op gheeft lyf ende lede:</l>
<l>Al setten hyt in haer gheleyde</l>
<l>Lyf ende goet ende die Gade mede.</l>
<l>Gheen langher taele en mach hy maken.</l>
<l n="21240">Ecuba hoerden alle die saken</l>
<l>Ende die en ghedoechdens hem niet waele.</l>
<l>Polixina die maecte gheen taele.</l>
<l><pb n="2,196"/> Noch sy en seid goet noch quaet,</l>
<l>Onwerdicheit noch averdaet,</l>
<l n="21245">Dat ment aen haer niet en versteet,</l>
<l>Wert haer lief sy ofte leet.</l>
<l>                Ecuba sprac den bade toe</l>
<l>Ende seid die waerheit doe</l>
<l>Dat haer antwoerde Pryan.</l>
<l n="21250">Oec seid sy noch een deel daeran,</l>
<l>Dat hy der scoenre seker waer</l>
<l>Deed hy dat hy ghelaefden haer.</l>
<l>Sy sprac: "Segt aldus dynen heer.</l>
<l>"Dit dinc is groot ende al te meer</l>
<l n="21255">"Segt dat hyt hele synen ghesellen,</l>
<l>"Dat ment te spele niet en vertelle".</l>
<l>Mittien nam die bade oerlof</l>
<l>Ende rumden des conincs hof.</l>
<l>Tot synen heer reet hy den telt,</l>
<l n="21260">Dat syns syns had clene ghewelt,</l>
<l>Want mynne leerden hem haer trecken.</l>
<l>Dertoe en hoert swyghen noch spreken.</l>
<l>Haer wille volgaet wies dat benyde,</l>
<l>Den enen droeven, den anderen blyde.</l>
<l n="21265">Om die dinc daer sy om vruchten,</l>
<l>Doet sy se menichwerve versuchten,</l>
<l>Ducke peinssen ende waken</l>
<l>Ende dencken mengherhande saken;</l>
<l>Om te syn in haren moet,</l>
<l n="21270">Die hem swaer leven doet,</l>
<l>Daer is syn synne nacht ende dach.</l>
<l>Ic waen hy luttel rusten mach.</l>
<l>Ducke is hy blyde ende ducke erre,</l>
<l>Ducke haelt hy een versuchten verre:</l>
<l n="21275">Dat ist goet dat hem die mynne doet.</l>
<l>Ongheruste is ducke syn moet</l>
<l>Dieder aen leghet synen synne;</l>
<l><pb n="2,197"/> Dat is syn reinte ende syn ghewynne.</l>
<l>Altoes heeft hy syn miede</l>
<l n="21280">Dat sy van haren messenide.</l>
<l>Aldusdanich lyf leet Achilles;</l>
<l>Mynne is hem wreet, syt seker des.</l>
<l>Syn hert doet hem te verstaen</l>
<l>Dat hy is syns lyfs in waen;</l>
<l n="21285">Mynne maect hem syn lyf te suere.</l>
<l>"O wy!" sprac hy, "welc aventuere</l>
<l>"Heb ic ende ghedwanc soe seer,</l>
<l>"Dat ic doer mynne verliese myn eer!</l>
<l>"Ic en wil niemants raet ghehoren,</l>
<l n="21290">"Want waer ic vroet, ic proefde voren</l>
<l>"Dat ic dieghene mynnen moet</l>
<l>"Der my nummer af en schiet goet.</l>
<l>"Sal ic se hebben, so salt wesen.</l>
<l>"Seker wel ben ic van desen,</l>
<l n="21295">"Synt dat die werlt yerst began,</l>
<l>"So en mynde nie so sottelicke man,</l>
<l>"Noch en sal na desen dach</l>
<l>"Also langhe als die werlt dueren mach.</l>
<l>"Wat helpt my dat dies ben ic vrcet?</l>
<l n="21300">"Hier en helpt wysheit noch goet,</l>
<l><milestone unit="fol" n="150r"/> "Noch vromicheit in gheenre wys.</l>
<l>"Wie is teghen die mynne wys?</l>
<l>"Dat en was nie die starcke Theseus</l>
<l>"Noch die vroede Promotheus,</l>
<l n="21305">"Die van wysheiden had te voren</l>
<l>"Voer alle die ye waeren ghebaren.</l>
<l>"Mach ic des yet dat ic ben verwoyt</l>
<l>"Ende myn hertte des niet en bevroyt?</l>
<l>"Ic en weet myns ghenen raet.</l>
<l n="21310">"Hoe mach ic dan hebben toeverlaet,</l>
<l>"Daer die vroetste af wileneer</l>
<l>"En conden vinden ghenen keer?</l>
<l><pb n="2,198"/> "Nu en can ic ghedoen niet el,</l>
<l>"Dat sie ic ende bekenne wel,</l>
<l n="21315">"Dan ic moet setten mynen syn,</l>
<l>"Daer my af en coemt gheen ghewyn.</l>
<l>"Ben ic oec yet wys van synne</l>
<l>"Dat ic saen werden te bynnen,</l>
<l>"Om te vinden sulcken raet</l>
<l n="21320">"Daer myn leven al aen staet,</l>
<l>"Al dat ic mach doen doer haer,</l>
<l>"Die welcke maect my ommaer.</l>
<l>"Of alle dat heer heeft joye</l>
<l>"Ende ic dan leve in vernoye,</l>
<l n="21325">"Wat helpt? Ic moet saen dincken</l>
<l>"Hoe ic myn rouwe doen sincken.</l>
<l>"Mocht ic so doen, so waer ic blyde</l>
<l>"Dat my die scone niet en benyde,</l>
<l>"Daert al aen is dat my dus bynt.</l>
<l n="21330">"Waer ic doch van haer ghemynt,</l>
<l>"So hadde ic mynen welle bejaecht!</l>
<l>"Edel vrouwe, scoen maghet,</l>
<l>"Ghelycke der sonne aen den troene</l>
<l>"Baven alle vrouwen scone,</l>
<l n="21335">"Die beste die noch ye ghewert,</l>
<l>"Hoe luttel my uwe mynne spaert!</l>
<l>"O wel edel scone ghedane,</l>
<l>"Ghy brinct my ducke in sulcken wane;</l>
<l>"Mer doch ben ic alsoe ghevaen</l>
<l n="21340">"Dat ic ducke werde ontdaen.</l>
<l>"Myn hertte wort my ducke cout,</l>
<l>"Dus doet die mynne mit my ghewout.</l>
<l>"Pynt sy my dus sonder begheven,</l>
<l>"Soe en mach ic niet langhe leven.</l>
<l n="21345">"Sy heft my so in haer legghen,</l>
<l>"Dat ic haer niet en can ontsegghen.</l>
<l>"In my en is gheen avermoet,</l>
<l><pb n="2,199"/> "Wat waen ic dat my leven doet.</l>
<l>"Ende na desen dat sy my dwinct,</l>
<l n="21350">"So ist goet recht dat sy volbrinct</l>
<l>"Mynen wille mit groter spoet.</l>
<l>"Ic bid haer doer Gade dat sy doet</l>
<l>"Ende sy my doet alsulcke heveshede,</l>
<l>"Als sy my vorderen dede,</l>
<l n="21355">"Dat sy doer my, hoe dat ic leve,</l>
<l>"Haer costume niet en begheve.</l>
<l>"Gheve my dat sy den anderen gheeft.</l>
<l>"Got, die ghewelt ter werlt heeft,</l>
<l>"Sende my niemaer in cortten tyden,</l>
<l n="21360">"Daer ic my by mach verblyden!"</l>
<l>                Aldus pensende ende aldus verert</l>
<l>Ende in die mynne aldus verwert,</l>
<l>Ontbeide hy serich ende gram,</l>
<l>Totdien dat die bade quam;</l>
<l n="21365">Hy wert verveert ende daertoe vroe:</l>
<l>Het is der mynnen recht alsoe.</l>
<l>Hy vraeghden hem, al wast hem onsochte,</l>
<l>Wat meren hy hem weder brochte.</l>
<l>Die bade seid hem altemaele</l>
<l n="21370">Der haefscher coninghinnen taele,</l>
<l>Ende dat belof en alle dat dinc</l>
<l>Van Prianus den coninc,</l>
<l><milestone unit="fol" n="150v"/> Ende van der maghet dat belof,</l>
<l>Ende wat die maghet woude daerof:</l>
<l n="21375">"Nu moetty morghen sonder letten</l>
<l>"Dat heer al in woerde setten.</l>
<l>"Mochty theer enwech doen vaeren,</l>
<l>"Soe veel weet ickes, twaeren,</l>
<l>"Sy gheven u sonder waen die maghet,</l>
<l n="21380">"Die scoenste die ghy nie saghet.</l>
<l>"Niet eer en laet men se u enwech leiden,</l>
<l>"Dan als gy theer doet henensceiden.</l>
<l><pb n="2,200"/> "Twyvelt y yet van deser saken,</l>
<l>"Men sals u alsoe seker maken</l>
<l n="21385">"Als ghy selver in alre manieren</l>
<l>"Ghesegghen cont ende visieren."</l>
<l>                Achilles hoerden dese mare.</l>
<l>Hy versuchten also swaere,</l>
<l>Hy was droeve ende vro als hyt hoerde.</l>
<l n="21390">Hem duncken goet syn die woerde,</l>
<l>Mer die sake is herde groot</l>
<l>Te doen, die men hem gheboot,</l>
<l>Ende wattan hem sals behoeven.</l>
<l>Des smorghens most hyt ommer proeven.</l>
<l n="21395">Vernoy had hy ende swaer verdrach,</l>
<l>Eer hy verdaghen sach den dach;</l>
<l>Die nacht was lanc als hem dochte,</l>
<l>Hy was ghepynt herde onsochte.</l>
<l>Droeve lach hy ende seer onblyde,</l>
<l n="21400">Syn hert lach in groten stryde:</l>
<l>Menghertieren was syn ween.</l>
<l>Ende tierst dat die dach scheen</l>
<l>Ontboet hy tenen rade aldaer</l>
<l>Den hoechste van der Griexer schaer,</l>
<l n="21405">Coninghen, princhen, ameraelen,</l>
<l>Hertoghen, greven altemaelen,</l>
<l>Dat sy ten parlement quamen.</l>
<l>Sy dadent gherne altesamen.</l>
<l>Die ringhe waeren herde groet,</l>
<l n="21410">Daer was menich rycke ghenoet.</l>
<l>Menghertiere was die raet.</l>
<l>Van hogher dinc als hem bestaet,</l>
<l>Antworde gheven sy ende ontfaen.</l>
<l>Achilles is opghestaen;</l>
<l n="21415">Wel was hy ghehoert van allen dien,</l>
<l>Want hy seer was ontsien.</l>
<l>Behendich was hy ende vroet</l>
<l><pb n="2,201"/> Ende daertoe haefs, dat hem wel stoet.</l>
<l>                "Hoert my," sprac hy, "ghy vroede,</l>
<l n="21420">"Wy hebben mit avermoede</l>
<l>"Beseten dese stede groot;</l>
<l>"Hier ister wel XXX dusent doot,</l>
<l>"Die vromich waeren tallen stryde.</l>
<l>"Des moghen wy alle syn onblyde.</l>
<l n="21425">"By trouwen die ic sculdich ben,</l>
<l>"Een oghe ontfaert niet hen,</l>
<l>"Sy en sullen se sclaen alle doot.</l>
<l>"Wy doen sotheit herde groot,</l>
<l>"Dat wy om eenre vrouwen lyf</l>
<l n="21430">"Verlaren hebben so menich lyf,</l>
<l>"Ende sulc syn lant, ende sulc syn stede.</l>
<l>"Wy die hier langhe hebben ghestreden,</l>
<l>"In groten vrese ende tonghemake,</l>
<l>"Syn wy hier om dese sake?</l>
<l n="21435">"Ons volc hevet ducke verste</l>
<l>"Beid van hongher ende van dorste.</l>
<l>"My wondert seer int thertte myn</l>
<l>"Dat hier so vroede lude syn,</l>
<l>"Dat sys hem en berieden nye.</l>
<l n="21440">"En sien sy niet al dat ic sie?</l>
<l>"En is hier niet wel grote plaghe</l>
<l>"Onder die heren alle daghe?</l>
<l>"Alle die princhen van Europen</l>
<l>"Syn hier te samen ghelopen</l>
<l n="21445"><milestone unit="fol" n="151r"/> "Om te blyven alle doot,</l>
<l>"- Ic seg die waerheit, ghy ghenoet, -</l>
<l>"Eer dit rycke wort verwonnen,</l>
<l>"Tensy dat wy bat raden connen.</l>
<l>"En ghesciede nye alsulc quaet</l>
<l n="21450">"Alst sal doen van deser raet.</l>
<l>"Sullen wy sterven om een wyf</l>
<l>"Of alle den anderen nemen tlyf!</l>
<l><pb n="2,202"/> "Ghy heren, dat waer beter bleven.</l>
<l>"Wilde men Parys wedergheven</l>
<l n="21455">"Syne moye Esioen,</l>
<l>"Die is onthouden mit Thelamoen,</l>
<l>"Die men veel heft ghesocht,</l>
<l>"Helena waer saen wederbrocht.</l>
<l>"Souden des ons heren hebben lachter</l>
<l n="21460">"Of onse ghesclachte hierachter?</l>
<l>"Ende wy die hier syn comen dan</l>
<l>"Ende hebben verlaeren menghen man,</l>
<l>"Coninghen, princhen ende hertoghen,</l>
<l>"Ende greven, die wy wel claghen moghen,</l>
<l n="21465">"Weet wel dat wy nu verstaen</l>
<l>"Die sotheit die wy hebben ghedaen.</l>
<l>"Wy moghen ons houden aver sot,</l>
<l>"- Dat mercke ic wel, so help my Got! -</l>
<l>"Tensy dat wy die sotheit laten</l>
<l n="21470">"Die bestaen is mit ommaten.</l>
<l>"Soe blyven wy rycke ende gheert.</l>
<l>"Het is myn raet dat men weder keert</l>
<l>"Te landerwert, tot onsen staden,</l>
<l>"Die wy lieten wel onberaden,</l>
<l n="21475">"Ende wy mit eren brenghen te manne</l>
<l>"Onse dochteren ende nichten danne.</l>
<l>"Het dunct my best int thertte myn.</l>
<l>"Ic hebbe liever ridder te syn</l>
<l>"In myn lant dan in ellende</l>
<l n="21480">"Ic ben, des my niet en ghenende.</l>
<l>"Alleliefts heb ic myn lant.</l>
<l>"Hier en syn niet sy twe int lant</l>
<l>"Sonder scade ende sonder verlies</l>
<l>"Van synen mannen. Nu mercket dies,</l>
<l n="21485">"By dien dunct my dat wy keren.</l>
<l>"Waendy dese lude onteren?</l>
<l>"Alsoe help my Got, neen ghy!</l>
<l><pb n="2,203"/> "Dese sake houdet van my,</l>
<l>"Het is om niet, gheloeft my des.</l>
<l n="21490">"Weet dat wel dat Achilles</l>
<l>"Nummermeer halsberch aen en doet,</l>
<l>"Noch en bint helm noch hoet</l>
<l>"Voeraen meer na desen tyde.</l>
<l>"Die wil, vechten ende stryde,</l>
<l n="21495">"Of die men doot sclaet ofte wont.</l>
<l>"Ic sweert u, wildy, nu ter stont,</l>
<l>"Men en wont my hier niet meer mit swerde</l>
<l>"Noch en vellen van mynen perde!</l>
<l>"Menelaus mach wel in trouwen</l>
<l n="21500">"Vinden ghenoech ander joffrouwen.</l>
<l>"Neem een die hy mynnen moghe,</l>
<l>"Ende laet blyven dit orloghe.</l>
<l>"Twaeren, hy moet des raets beghynnen,</l>
<l>"Of hy se niet en mocht ghewynnen.</l>
<l n="21505">"Ommer moet hy se laten daer,</l>
<l>"Dat weet ic wel al aver waer,</l>
<l>"Alsoe langhe als leeft Pryan.</l>
<l>"Weetty wat ic peinse dan?</l>
<l>"Ander lude dan my moety bejaghen.</l>
<l n="21510">"Van hem en werd ic niet versclaghen</l>
<l>"Noch man engheen die mit my es.</l>
<l>"Soe wie hem wil belghen des,</l>
<l>"Ic laet den stryt ende den tornoy!"</l>
<l>                Thoas, die coninc, riep: "Anoy,</l>
<l n="21515">"Her Achilles, ghy en segt niet wel.</l>
<l><milestone unit="fol" n="151v"/> "U hert is soe edel ende so onfel,</l>
<l>"Hoe mochtys ommermeer gehinghen</l>
<l>"Of die dinc laten volbringhen,</l>
<l>"Dat u weer laster in engher tyt?</l>
<l n="21520">"Ghy hebt verwonnen alle den stryt,</l>
<l>"Baven alle die ligghen buten der poert.</l>
<l>"Nu en wildy hem niet deren voert.</l>
<l><pb n="2,204"/> "En laet u niet des misvallen.</l>
<l>"Hier ister ghenoech van ons allen,</l>
<l n="21525">"Wouden sy die sake nu qualic eynden,</l>
<l>"Sy mochten hem selven sceynden.</l>
<l>"Ten is gheen sake die men doet</l>
<l>"Te prysen, sy en sy int eynde goet:</l>
<l>"Int eynde proeft men alle dinc.</l>
<l n="21530">"Noyt en gaf u hertte winc.</l>
<l>"Nu hebdyt al te vroech bestaen.</l>
<l>"Hier en is niemant also ghedaen,</l>
<l>"Had hy dese taele vertelt,</l>
<l>"Ghy en haddet gheweert mit ghewelt,</l>
<l n="21535">"Dat wy des raets nu souden pleghen.</l>
<l>"Hier hebben wy langhe nu gheleghen</l>
<l>"Opdat wy Troyen wynnen wouden,</l>
<l>"Bernen of nederwerpen sonder ophouden.</l>
<l>"Al waert aver sotheit gheacht,</l>
<l n="21540">"Laet ons doen daertoe ons macht.</l>
<l>"Wy hebben op hem oec ghestreden;</l>
<l>"Een deel van haeren avermoedicheden</l>
<l>"Hebben wy ghevelt: sy was so groet!</l>
<l>"Mer der onser is oec veel doot:</l>
<l n="21545">"Coninghen, princhen ende menich heer,</l>
<l>"Wel XXX dusent ofte meer,</l>
<l>"Hebben sy onser ghesclaghen te velde.</l>
<l>"Nochtant hebben wy mit ghewelde</l>
<l>"Veel ghewonnen, ondanc hem sommen,</l>
<l n="21550">"Have, goet ende rentte ghenomen.</l>
<l>"Ducke doen wy hem groot scade</l>
<l>"Ende nederen hem haer averdade.</l>
<l>"Mer noch en hebben wy niet ghedaen</l>
<l>"Dat wys te vollen prys ontfaen.</l>
<l n="21555">"Wy hebben die dinc begonnen dryven.</l>
<l>"Laeten wyt aldus achterblyven,</l>
<l>"Als ic die taele hoer keren</l>
<l><pb n="2,205"/> "Van u voer alle die heren,</l>
<l>"Wy moghen dat weten al</l>
<l n="21560">"Dat mens ons laster spreken sal.</l>
<l>"Ic soud eer die doot hier kiesen,</l>
<l>"Of myn eyghen lant verliesen</l>
<l>"Ende myn maghe ende myn lude,</l>
<l>"Eer ic aldus henen scieden,</l>
<l n="21565">"Ic en waer verwonnen of dat ic vloe.</l>
<l>"Onse scade is te groet daertoe,</l>
<l>"Dat wyt dus souden laten staen.</l>
<l>"Elc soud eer grote sclaghe sclaen</l>
<l>"Ende al myn ridderscap, twaeren,</l>
<l n="21570">"Eer wy aldus henenvaren.</l>
<l>"Ten is hierom niet begonnen:</l>
<l>"Wy blyven doot ofte verwonnen,</l>
<l>"Of die stat in onse hande,</l>
<l>"Eer wy sceyden uytten lande.</l>
<l n="21575">"Wy en syn niet so ghescoffeert</l>
<l>"Noch int orloghe soe verkeert,</l>
<l>"Dat wy dinc willen bestaen</l>
<l>"Des wy misprys mochten ontfaen,</l>
<l>"Of dat men verwyt onsen kynderen.</l>
<l n="21580">"Ghy en mocht niemant so dol vinden,</l>
<l>"Diet ye peinsden van al onsen luden.</l>
<l>"Got moet ons allen behueden.</l>
<l>"Ten is weder scoen noch goet</l>
<l>"Dat hy ons verstaen doet.</l>
<l n="21585">"Syn wy hiertoe komen ghemeen</l>
<l>"Doer Menelaus wille alleen?</l>
<l><milestone unit="fol" n="152r"/> "Neen wy! Mer om prys te ontfaen.</l>
<l>"Soe wel hebben wyt begrepen aen.</l>
<l>"Hy is ontsint die hem vervaert</l>
<l n="21590">"Al te seer teghen een sweert,</l>
<l>"Daer hy mach wreken syn claghe.</l>
<l>"Wy bleven ghescint alle daghe</l>
<l><pb n="2,206"/> "Deden wy hieraf uwen raet!"</l>
<l>                Die hertoghe van Athenen staet</l>
<l n="21595">Ende leenden op enen synen baroen,</l>
<l>Ende deed af synen capproen.</l>
<l>Menichsyns liep syn ghedochte</l>
<l>Wat hy best antwoerden mochte.</l>
<l>Mer, wien dat goet dunct of quaet,</l>
<l n="21600">Al sal suecken synen raet,</l>
<l>Verbolghen was hy ende gram,</l>
<l>Weet dat wael, dat hem misquam.</l>
<l>"Nu yerst" sprac hy, "moghen wy bekynnen</l>
<l>"Dat wy die stat sullen verwynnen.</l>
<l n="21605">"Waerby icket segghe, dat en weety niet.</l>
<l>"Mer by Gade, diet al ghebiet,</l>
<l>"Al woudyt allegader prysen</l>
<l>"Ende, uyt uwer bester vroetscap, wysen</l>
<l>"Dat dit volc dus henenkeer,</l>
<l n="21610">"Ende niemant hem en wapent meer,</l>
<l>"Wy en souden onse wil ontfaen,</l>
<l>"Eer liet ic my te stucken sclaen!</l>
<l>"Desen raet moet Got verwaten!</l>
<l>"My wondert seer uyttermaten</l>
<l n="21615">"Wan yerst quam dese taele.</l>
<l>"Men souder swyghen, deed men waele.</l>
<l>"Het is quaet dat mens ye ghewoech!</l>
<l>"Dese raet is scandelicke ghenoech</l>
<l>"Al denghenen diet bekynnen.</l>
<l n="21620">"Wistent die heren van bynnen,</l>
<l>"Sy soudent vertellen in quade</l>
<l>"Dat wy waeren in sulcken rade.</l>
<l>"Doer Got, ghy heren altemael,</l>
<l>"Hier syn coninghen ende amerael,</l>
<l n="21625">"Hertoghe ende hoghe baroen,</l>
<l>"Versament te desen doen,</l>
<l>"Die hem hier eer lieten vaen</l>
<l><pb n="2,207"/> "Of al oec te stucken sclaen,</l>
<l>"Eer men ons henensceiden.</l>
<l n="21630">"Men en mach ons dus niet henenleiden!</l>
<l>"Vaeren wy henen, wy syn ghesceint,</l>
<l>"Eer dit dinc al is voleynt.</l>
<l>"Ten mach anders niet ghescien.</l>
<l>"Sullen wy dus scandelicke vlien!</l>
<l n="21635">"Beter is sterven dan laster lyden!</l>
<l>"Wy sullen morghen op hem stryden</l>
<l>"Mit stercken speren ende mit perden,</l>
<l>"Mit stercken volcke ende mit sweerden.</l>
<l>"Daermeed sullen wy stryden ghereet.</l>
<l n="21640">"Morghen als theer henengheet,</l>
<l>"Soe maken wy dan soe mat</l>
<l>"Die hoechste heren van der stat,</l>
<l>"Dat ons gheven die baroen</l>
<l>"Oerlof onsen wil te doen</l>
<l n="21645">"Na dien dat ons duncket goet.</l>
<l>"Laet ons dit eynden mitter spoet.</l>
<l>"Dat is ons een groet ghelach,</l>
<l>"Nummermeer en coemt die dach.</l>
<l>"Ons volc ende thaer hebben hat!"</l>
<l n="21650">                Doe riepen alle die hoerden dat:</l>
<l>"Hy seit wel ende al dat beste!"</l>
<l>Daer en was niemant buten der veste,</l>
<l>Hy en laefden syn redene waele.</l>
<l>Waerom soudic maken langhe taele?</l>
<l n="21655">Sceldende, van den parlement</l>
<l>Keerden elcke weder te synre tent;</l>
<l>Sy moghen spreken haer ghevoech.</l>
<l><milestone unit="fol" n="152v"/> Achilles had ghepeins ghenoech.</l>
<l>Verbolghen is hy daer hy gaet:</l>
<l n="21660">Dat toenden hy wel aen syn ghelaet.</l>
<l>Niemant en was van synen lieden</l>
<l>Die aen hem sprac, hy en doet se ontbieden;</l>
<l><pb n="2,208"/> Hy gheboet mit erren moede,</l>
<l>Beide by lyve ende by goede,</l>
<l n="21665">Datter niemant en waer so coen</l>
<l>Die vaer uyt synen pauweloen</l>
<l>Noch ten tornoy, noch ten stryde.</l>
<l>"Ic en wil niet," sprac hy, "so wiet benyde,</l>
<l>"Dat men den heren sta in staden,</l>
<l n="21670">"Want sy niet en doen wat wy raden.</l>
<l>"Ic wilt hem tonen wat wy moghen!</l>
<l>"Wie mach my myn arbeit verhoghen</l>
<l>"Dien ic ghedaen heb VJ jaer?</l>
<l>"Ic waen ickes niet meer en doe hiernaer,</l>
<l n="21675">"Noch niemant die my toehoert.</l>
<l>"Sy en sien my niet stryden voert</l>
<l>"In tween jaeren, al sout al riesen!</l>
<l>"Sy sullender eer XX dusent verliesen,</l>
<l>"Haeren avermoet sullen sy becopen!</l>
<l n="21680">"Nu laet se ryden ende lopen.</l>
<l>"Het is wel recht dat sy weten saen,</l>
<l>"Mercken, kennen ende verstaen,</l>
<l>"Wat rade dat ic hem toe brochte,</l>
<l>"Ende oft hem yet ghehelpen mochte.</l>
<l n="21685">"Nadien dat hem dunct quaet</l>
<l>"Myn taele ende mynen raet,</l>
<l>"Sullen sy stryden sonder my.</l>
<l>"Hoet u allen wel dat ghy</l>
<l>"Niet en porret wat dat ghy hoert</l>
<l n="21690">"Daer en is so quaet in die poert</l>
<l>"Dien ic woude hebben ghescleghen,</l>
<l>"Die myns ghebot niet en wil pleghen</l>
<l>"Ende mynen wille niet en doet.</l>
<l>"Van my en coemt hem nummer goet!"</l>
<l n="21695">                Al is Achilles dit gheschiet,</l>
<l>Weet wel hy en maches niet:</l>
<l>Ten is niemant so vroet van synnen</l>
<l><pb n="2,209"/> Die gheleert is teghen die mynne.</l>
<l>Edelheit noch hoghe maghe</l>
<l n="21700">En syn al niet teghen die mynsclaghe.</l>
<l>Gheen crachte helpt daerteghen:</l>
<l>Het is seer swaer der mynnen pleghen,</l>
<l>Der mynnencracht is al te swaer.</l>
<l>Salamon proevet al apenbaer:</l>
<l n="21705">Synen syn en mocht hem niet duden.</l>
<l>Haer liefte levet mitten luden;</l>
<l>Menghen doet sy ducke laten</l>
<l>Vader, moeder, ende haten</l>
<l>Lant ende maghe: al laet hyt gaen</l>
<l n="21710">Die mynne hem vast heeft ghevaen;</l>
<l>Hy en heft syns selfs gheen ghewelt.</l>
<l>By diere saken is ghevelt</l>
<l>Achilles stryt ende ghelaten.</l>
<l>Men sprackes hem laster uyttermaten,</l>
<l n="21715">Jae, syn selfs meseniede.</l>
<l>Des waeren droeve veel lude.</l>
<l>Ducke weenden syn vorsten</l>
<l>Dat sy hem wapenen niet en dorsten:</l>
<l>Scande hadden sys ende verdriet,</l>
<l n="21720">Mer Achilles en achtens niet.</l>
<l>                Ten yersten daghe ginc uyt die vrede</l>
<l>Tusschen theer ende tusschen der stede.</l>
<l>Mit payse leden sy dien nacht.</l>
<l>Menich man van groter cracht</l>
<l n="21725">Wapenden hem in die dagheraet.</l>
<l>Aen langhe scachte, dat wael staet,</l>
<l>Was ghebonden menghe vane;</l>
<l>Witte halsberghen daden sy aene</l>
<l><milestone unit="fol" n="153r"/> Ende die helme ghebruneert,</l>
<l n="21730">Somme mit goude wel versiert;</l>
<l>Die sweerde gheveghet wel,</l>
<l><pb n="2,210"/> Sy sneden op die viande fel;</l>
<l>Die scilde starc ende ghedichte,</l>
<l>Daer dat gout wel aen lichte.</l>
<l n="21735">Sy waeren op eer die sonne scheen.</l>
<l>Der en was langher beiden engheen.</l>
<l>Sy besetten haer scaren</l>
<l>Sonder enich langher spaeren.</l>
<l>Palamedes die heer quam voren,</l>
<l n="21740">Die stout, die vrome, die welgeboren.</l>
<l>Daer wert buten groet gheluyt.</l>
<l>Doe toghen die van Troyen uyt</l>
<l>Ghewapent. Der wert groet gehu</l>
<l>Ende groet gheroep, dat seg ic u.</l>
<l n="21745">Dat volc was goet ende rassche.</l>
<l>Scoen ende goet was haer harnassche;</l>
<l>Van singlatoen ende van sindale</l>
<l>Ende van pelve imperale</l>
<l>Haer orsse verdect van dien.</l>
<l n="21750">Huden sal hem scade gheschien,</l>
<l>Als ic u tonen sal noch heden.</l>
<l>Hoert hoe sy te velde streden</l>
<l>Die scaeren lanc ende groot;</l>
<l>Stout ende coene die ghenoot,</l>
<l n="21755">Vererret als stoutte libaerde.</l>
<l>Onder hem so bevede die aerde,</l>
<l>Van den spronghen die dorssen spronghen,</l>
<l>Daer sy se mitten sparen dwonghen</l>
<l>Neven der mueren, van groter pynen</l>
<l n="21760">Van den ghelude van den basunen.</l>
<l>Alsoe daden die diepe daelen</l>
<l>Dat die toerne altemaele</l>
<l>Al te stucken dochten scoren.</l>
<l>Niemant en cond der wael ghedueren:</l>
<l n="21765">Sy scoten, sy scloeghen, sy joesteerden.</l>
<l>Daer waster veel die hem weerden;</l>
<l><pb n="2,211"/> Menghe banier duer ende goet</l>
<l>Was gheverwet daer int bloet.</l>
<l>In den vreselicken tornoy</l>
<l n="21770">Had menich man vernoy.</l>
<l>Die scilde braken daer te stucken.</l>
<l>Men en cant vertellen noch ghemicken</l>
<l>Hoe menghen men daer scoffeerden</l>
<l>Ende in dien tornoy onteerden.</l>
<l n="21775">Doe die speren waeren ontwee,</l>
<l>Trac men die sweerde wit als een snee:</l>
<l>Men cloef daermede die heersemuere</l>
<l>Ende menich helm scoen ende duere.</l>
<l>Daer was ghemoet starc ende groet,</l>
<l n="21780">Daer viel ter eerden menich doet.</l>
<l>Men en mach u niet cont maken das</l>
<l>Hoe scadelicke daer wesen was.</l>
<l>Sulc riep als hy ghevuelde die doot,</l>
<l>Recht al daer die parse was groot,</l>
<l n="21785">Die hem deed anxt groot:</l>
<l>"Helpt ons Mamet uyt deser noot!"</l>
<l>                Daer der dus vielen hier X, daer sesse,</l>
<l>Quam die coninc van Daresse,</l>
<l>- Een rese wast, dat weet wel,</l>
<l n="21790">Hy was stout, starc ende snel,</l>
<l>Ghebaeren van hoghen ghesclachten, -</l>
<l>Dese deed scade herde onsachte</l>
<l>Dien van Troyen, als ic vernam.</l>
<l>Deiphebus was herde gram:</l>
<l n="21795">Mitten sweerde reet hy aen hem;</l>
<l>Drie sclaghe gaf hy hem</l>
<l>Opten helm, dat hy en cloefden</l>
<l>Ende hy hem van den lyve roefden.</l>
<l>Syn teyken riep hy ende nam tpeert:</l>
<l n="21800"><milestone unit="fol" n="153v"/> Syn hulp wies hem mitter vaert,</l>
<l>Daer quam menich stout Troyen.</l>
<l><pb n="2,212"/> Sy daden die Griecken vlien;</l>
<l>Wel VIJ scaren deden sy keren,</l>
<l>Daer luttel yemant van den heren</l>
<l n="21805">Af pensden dat hy vercoeveren soude</l>
<l>Of dat hy meer stryden woude;</l>
<l>Mer sy toghen henen mit ghewelde,</l>
<l>Vele lieten sy der opten velde.</l>
<l>En had ghedaen Palamedes</l>
<l n="21810">Ende syn volc ende Dyomedes,</l>
<l>Ghevloen waeren sy, dat is myn waen,</l>
<l>Sonder enich wederstaen.</l>
<l>Mer sy quamen daer te stryde</l>
<l>Mit avermoede ende mit nyde.</l>
<l n="21815">X<hi rend='sup'>m</hi> ridders hadden sy int heer,</l>
<l>Beide mit scilde ende mit speer.</l>
<l>Sy reden teghen een mit crachte:</l>
<l>Groet was der dat kraken van scachten;</l>
<l>Beide doer scilde ende doer perde,</l>
<l n="21820">Ende doer ridderen van groter werde,</l>
<l>Staken sy menghen starcken scacht.</l>
<l>Der was die stryt groet ende die cracht.</l>
<l>Cume en wiste daer yemant raet</l>
<l>Syns levens. Nu merckt hoet staet:</l>
<l n="21825">Op enen sclach hadden sy der drie.</l>
<l>Hier waen ic dat die blode vlie,</l>
<l>Hoe dorst hyt aensien in engher wys!</l>
<l>Mer die om eer staen ende om prys</l>
<l>Doen daer menghen voer hem wincken</l>
<l n="21830">Ende die stalen helmen clincken</l>
<l>Mit sweerden van fynen stale.</l>
<l>Bescudt waeren die Griecken wale,</l>
<l>Mer menich bleefter op ten sande.</l>
<l>Noch deden sy wycken die viande,</l>
<l n="21835">Alst theer versament wert.</l>
<l>Ten stryde daer niemant en spaert</l>
<l><pb n="2,213"/> Waster menich trop te samen.</l>
<l>Hoert hoe daventueren quamen.</l>
<l>Elc vint den anderen int aertsoen</l>
<l n="21840">Ende ghinghen scinken na haeren doen.</l>
<l>Want wie dat den anderen vaet,</l>
<l>Ic waen dat hy hem thoeft af sclaet.</l>
<l>Dus richten men der mitten sweerde,</l>
<l>Daer lach menich op die cerde.</l>
<l n="21845">                Thelamon van Salomynen,</l>
<l>Ayax broeder, dede pynen</l>
<l>Te vechten op synen neven.</l>
<l>Seer crenckten hy haer leven.</l>
<l>Ayax was hem seer fel.</l>
<l n="21850">Des daghes deedt herde wel</l>
<l>Een bastaert, hiet Cicilloen,</l>
<l>Mitten orsse, dat Thelamoen</l>
<l>Storten aver een ryveel;</l>
<l>Hy trac sy sweert al geheel</l>
<l n="21855">Ende gaf hem herde grote sclaghe</l>
<l>Opten helm, so wie dat saghe.</l>
<l>Sprac ende seid: "Ghy en syt niet vroet</l>
<l>"Dat ghy dit uwe maghe doet,</l>
<l>"Die ghy aldus wilt ontderven.</l>
<l n="21860">"Mer dat bid ic u dese werven</l>
<l>"Dat u Got selven alsoe scende,</l>
<l>"Eer huden desen dach gheende,</l>
<l>"Ende u macht make also clene</l>
<l>"Dat myn moye om u wene!"</l>
<l n="21865">                Deiphebus quam bat naer;</l>
<l>Hy had den broeder ghewroken der,</l>
<l>Mer die hertoghe van Athenen</l>
<l>Quam ten stryde mit menghen enen,</l>
<l><milestone unit="fol" n="154r"/> Op een ors van Arregoen;</l>
<l n="21870">Scilt, wapen ende ponioen</l>
<l>Was van sarrassinsse wercke;</l>
<l><pb n="2,214"/> Verbolghen was hy seer starcke</l>
<l>Dat hy Thelamon sach sclaen.</l>
<l>Deiphebus heft hy bestaen:</l>
<l n="21875">Hy gheraecten hem opt aertsoen,</l>
<l>Soedat syn syden ponioen</l>
<l>In die borste stac wel onsochte.</l>
<l>Eer hy die porse lyden mochte</l>
<l>Hebben sy hem nedergheworpen saen:</l>
<l n="21880">Wat heft hy sclaghe daer ontfaen!</l>
<l>Mer Troylus ende Eneas,</l>
<l>Parys ende Polidamas,</l>
<l>Quamen daer mit hulpe groot;</l>
<l>Daer bleef menich ridder doot.</l>
<l n="21885">Deiphebus wouden sy ontsetten,</l>
<l>Mer sy en mochtens niet beletten</l>
<l>Die Griecken, so groot was die porsse,</l>
<l>Dat sy hem brocht hadden ten orsse.</l>
<l>Ducke reden sy hem neder daer,</l>
<l n="21890">In sorghen was hy ende in vaer;</l>
<l>Dat bloet liep hem uytten monde</l>
<l>Van der vreselicker wonde;</l>
<l>Welcke tyt hy hem waenden weren</l>
<l>Staken sy hem neder mitten speren</l>
<l n="21895">Ende deden hem vallen in den hoep</l>
<l>Onder menich orsgheloep.</l>
<l>Alle die dat mercten sy quamen</l>
<l>Deiphebus te hulpen te samen;</l>
<l>Langhe stont hem dus ontsien,</l>
<l n="21900">Mer dat hem doch die Troyen</l>
<l>Ten lesten brochten uytter porsse.</l>
<l>Sy setten hem op coninc Theseus orsse.</l>
<l>Doe liet hyt loepen synen loep</l>
<l>Ende voer sclaen al in den hoep:</l>
<l n="21905">Hy gout hem herde duer saen</l>
<l>Den laster die hem was ghedaen.</l>
<l><pb n="2,215"/>                 Daer was vreselic die wych.</l>
<l>Palamedes hy had crych</l>
<l>Hoe hy den anderen scade bereiden.</l>
<l n="21910">Opten cant van der fosseiden,</l>
<l>Troesten hy die syn ende reet den stap.</l>
<l>Hy deed groot ridderscap.</l>
<l>Op hem reet Deiphebus:</l>
<l>Mit enen scacht ebenus</l>
<l n="21915">Stac hy hem, hy herde naer</l>
<l>Ter eerden was ghevallen daer.</l>
<l>Palamedes en misten niet:</l>
<l>Mit enen ghebruneerden spiet</l>
<l>Stac hy hem al doer daer.</l>
<l n="21920">O wy! Hoe swaer nyemaer</l>
<l>Sal horen Parys ende Pryan!</l>
<l>Hier en was gheen letten an.</l>
<l>Dien rouwe die dat volc der dreef</l>
<l>Waen ic dat noyt man en screef.</l>
<l n="21925">                Parys die heft hem mit ghewelt</l>
<l>Ter vaert ghenomen, als Dares telt;</l>
<l>Hy en mach langher leven niet</l>
<l>Dan men hem dat hout uyt liet.</l>
<l>Parys en weet wat doen van noden,</l>
<l n="21930">Hem selven woud hy ommer doden;</l>
<l>Hy vloeckte die wile ende die dach</l>
<l>Dat hy dat jamer ye ghesach.</l>
<l>Hy riep: "Ic sal my noch heden</l>
<l>"Den Griecken doen groet onleden,</l>
<l n="21935">"Want ic en mach dit niet ghedoghen!"</l>
<l>Deiphebus ondeed syn oghen</l>
<l>Ende seid aldus ende bat:</l>
<l>"Parys, broeder, ic wille dat</l>
<l><milestone unit="fol" n="154v"/> "Dat ghy keert weder in den twist</l>
<l n="21940">"Ende ghy altoes niet en mist</l>
<l>"Ghy en schiet doot Palamides,</l>
<l><pb n="2,216"/> "Eer myn hout uytghetaghen es.</l>
<l>"Doeter toe al dat ghy moghet.</l>
<l>"Ist dat my syn doot verhoghet,</l>
<l n="21945">"Sonder seer ende sonder rouwe</l>
<l>"Sterf ic dan by mynre trouwe,</l>
<l>"Want myn siel houd ic mit ghewelt,</l>
<l>"Tot men my die waerheit telt.</l>
<l>"Soecten waer hy henen sal vaeren:</l>
<l n="21950">"Die doot sal my so langhe spaeren."</l>
<l>                Parys is weder opgheseten</l>
<l>Op syn ors, nadat wyt weten.</l>
<l>Die tranen liepen hem aver syn baert.</l>
<l>Cume sat hy op syn paert,</l>
<l n="21955">Synen scade claegde hy onsachte</l>
<l>Ende tferlies van synen ghesclachte.</l>
<l>Seer so vloect hy die aventuere,</l>
<l>Die hem so fel was ende so suere.</l>
<l>"Sy is my," sprac hy, "te wreet!</l>
<l n="21960">"Als ic verwynnen sal myn leet,</l>
<l>"Soe en macht alsoe niet wesen.</l>
<l>"Te recht soud ic my mittesen</l>
<l>"Handen steken doer myn lyf!</l>
<l>"Mer, acherme, arme katyf!</l>
<l n="21965">"Ic waen dat saen sal gheschien.</l>
<l>"Nummer en moet ic langhe ontvlien</l>
<l>"Die doot, na myns broeder lyve!</l>
<l>"Ay! Ecuba, moeder katyve,</l>
<l>"Groet seer is u nu naer;</l>
<l n="21970">"Thertte sal u syn soe swaer</l>
<l>"Als ghy u kynt siet verscleghen!</l>
<l>"Lieve broeder, wes sullen wy pleghen?</l>
<l>"Onteert syn wy nu ende al te voren</l>
<l>"Dat wy u dus hebben verloren.</l>
<l n="21975">"Nu begheer ic voer alle dinghe</l>
<l>"Dat ic uwen wille volbringhe.</l>
<l><pb n="2,217"/> "Ic sal u wreken sonder blyf,</l>
<l>"Of het sal my costen tlyf!</l>
<l>"Ghy leit op my een swaer last,</l>
<l n="21980">"Mer, des syt seker ende vast,</l>
<l>"Vind ic Palamedes hier,</l>
<l>"Van onser een so sal wel schier</l>
<l>"Dat tornieren syn ghedaen!"</l>
<l>                Bescreven ist dus, sonder waen:</l>
<l n="21985">Een hoernen baghe van groten prys,</l>
<l>Die coninc Ligor van Limcys</l>
<l>Wileneer seinden Priamis,</l>
<l>Had Parys; - nu mercket na mie,</l>
<l>Ic waent dieghene niet en woude</l>
<l n="21990">Om dusent bisantten van goude; -</l>
<l>Hy had twe ghevederde strale</l>
<l>Wel ghevedert ende vlieghende wale.</l>
<l>Hy bat dat hy hem most gheraken,</l>
<l>Ter battaelgien wilt hy hem maken.</l>
<l n="21995">Die stryt was ten ghenen tyden</l>
<l>Soe vreselicke in elcke syde,</l>
<l>Daer was groet ghevecht ende ghedranc</l>
<l>Ende op die helme groet gheclanc.</l>
<l>Deen die volcht dander die vliet,</l>
<l n="22000">Sulc was daer die en vliet niet;</l>
<l>Elc doet den anderen groet noet,</l>
<l>Der bleefter menich dusent doot.</l>
<l>Palamedes hy doet te voren</l>
<l>Dien van bynnen den meesten toren.</l>
<l n="22005">Hy vermaent den Griecken seer</l>
<l>Te vechten doer der werlt eer,</l>
<l>Ende scoffierden die van der stat.</l>
<l>Te synen luden so riep hy dat:</l>
<l>"Vecht, ghy heren, mit ghewelt,</l>
<l n="22010"><milestone unit="fol" n="155r"/> "Wy sullen hem saen doen rumen tfelt!</l>
<l>"Vecht stouttelicke noch een stucke,</l>
<l><pb n="2,218"/> "Sy sullen u saen keren den rucke!</l>
<l>"Stryt seer, sy syn in vaer.</l>
<l>"Die scade sal wesen haer.</l>
<l n="22015">"Laet se ons jaghen ende dryven,</l>
<l>"Menich sal daer ligghende blyven!"</l>
<l>Doe deed hy blasen enen horen,</l>
<l>Sy volgden hem ende hy voer voren:</l>
<l>Deen scloech ende dander stac.</l>
<l n="22020">Daer was herde groet ghecrac.</l>
<l>Die Troyene mit ghewelt</l>
<l>Die weerden hem ende hielden tfelt.</l>
<l>Daer lieten sy menghen baroen;</l>
<l>Daer was die coninc Sarpedoen,</l>
<l n="22025">Die haefs was ende welgheraect,</l>
<l>Daertoe te wapenen al volmaect;</l>
<l>X jaer had hy wapen ghedraghen</l>
<l>Ende soe ghedaen al synen maghen</l>
<l>Dat hy was bekent te bat;</l>
<l n="22030">Hy had ghevochten in menghe stat</l>
<l>Ende prys bejaghet te mengher tyt.</l>
<l>Hy sach den vreselicken stryt</l>
<l>Ende den grote scade die dede</l>
<l>Palamedes dien van der stede,</l>
<l n="22035">Die mit synre bouder talen.</l>
<l>Die van Griecken troesten wale,</l>
<l>Ende Deiphebus had ghedoot.</l>
<l>Die moet wies hem herde groot.</l>
<l>Hy trac uyt syn goede sweert</l>
<l n="22040">Ende reet bat naer ten strydewert,</l>
<l>Ende scloech hem opten helm wel schiere,</l>
<l>Jae en weet, IIJ sclaghe of vier,</l>
<l>Dat hem uytten maelgien ran</l>
<l>Tbloet, al daert sach menich man,</l>
<l n="22045">Ende hy queste hem herde onsochte.</l>
<l>Mer doe Palamedes mochte</l>
<l><pb n="2,219"/> Loende hyt hem mitter spoet:</l>
<l>Hy gaf hem enen sclaca so groet</l>
<l>Dat hy van den orsse vel</l>
<l n="22050">Ende nummermeer en speelde sulc spel.</l>
<l>In cortter wylen was hy doot:</l>
<l>Dat is synen vrienden scade groot.</l>
<l>Om syn doot wert groet ghescal.</l>
<l>Soe starc wies dat ongheval</l>
<l n="22055">Dat engheen mensche en mach</l>
<l>Daer scouwen synen doemsdach.</l>
<l>                Als Sarpedoen dus was doot,</l>
<l>Doe was daer een jamer groot.</l>
<l>Die van Griecken waeren vroe</l>
<l n="22060">Ende die Troyene niet alsoe.</l>
<l>Sy hadden den doden ghern ghehadt:</l>
<l>Menich soe becofte dat.</l>
<l>Sy en mochtens niet volbrenghen wel,</l>
<l>Palamedes was hem te fel</l>
<l n="22065">Ende baven danderen was hy wreet.</l>
<l>Wert hem lief was of leet</l>
<l>Hy deed se achterwert mit ghewelde</l>
<l>Te statwert wyken van den velde,</l>
<l>Al tot op die vestgracht.</l>
<l n="22070">Parys quam mit synre cracht</l>
<l>Ende heft saen op hem ghemict:</l>
<l>Mittien hy dat strael in stict,</l>
<l>Dat scarp was ende herde tangher.</l>
<l>Daer en was gheen merren langher,</l>
<l n="22075">Hy gheraecten hem wel ter cuere:</l>
<l>Den helm scoet hy hem al duere.</l>
<l>Parys die hevet soe begaeyt</l>
<l>Dat hy den Griecken heft ghescaeyt</l>
<l>Seer ende ghemaect onblyde.</l>
<l n="22080">Die Griecken weken uytten stryde</l>
<l>Als Palamedes doot lach:</l>
<l><pb n="2,220"/> En hoerden nye man sulc hantgesclach</l>
<l><milestone unit="fol" n="155v"/> Noch volc misbaeren soe seer,</l>
<l>Als sy daden om haren heer</l>
<l n="22085">Ende om haeren hoeftman;</l>
<l>Daer en was soe stout diet sach an,</l>
<l>Hy en verloes hert ende syn</l>
<l>Ende hy en hadde crachte te myn.</l>
<l>                Die Griecken haddent daer ontsien.</l>
<l n="22090">Vercoevert waeren die Troyen,</l>
<l>Want Palamedes was ghevelt.</l>
<l>Doe scloeghen sy mit ghewelt,</l>
<l>Mitten sweerde die waeren goet</l>
<l>Ende lieten, sonder vliemen, tbloet.</l>
<l n="22095">Som syn sy doot ende som ghevelt.</l>
<l>Die Troyene wonnen weder tfelt,</l>
<l>Menich waster diet wel deede.</l>
<l>Vercoent syn die van der stede</l>
<l>Ende die Griecken syn verdreven.</l>
<l n="22100">Dat costen menghen saen syn leven:</l>
<l>Sy verloeren in den stryde dan</l>
<l>In beiden syden menghen man.</l>
<l>Menelaus leet veel onghemax,</l>
<l>Soe deed Thelamon ende Ajax,</l>
<l n="22105">Thoas, die coninc, ende Ulixes;</l>
<l>Soe deed oec Dyomedes.</l>
<l>Ende die hertoghe van Athenen</l>
<l>Scloech der Troyene menich enen.</l>
<l>Sy en daden niet als vervaerde lude</l>
<l n="22110">Mer vochten als vrome lude</l>
<l>Ende als ridders wel geheer.</l>
<l>Sy maecten den menghen thoeft seer.</l>
<l>Luttel coninghen ende oec graven</l>
<l>Waeren der die den rugghe gaven.</l>
<l n="22115">Nae dystorie, soe seg ic u waer,</l>
<l>Sy dreven se mit crachten daer,</l>
<l><pb n="2,221"/> Als ridders stout ende coene,</l>
<l>Aver tfelt ende voer die pauweloene.</l>
<l>Daer weerden sy hem doer die noot,</l>
<l n="22120">Mer tferlies was hem so groot,</l>
<l>Want daer bleef menich ridder bout.</l>
<l>Sy vonden den stryt starc ende stout.</l>
<l>Twe dusent Troyene beten te voet,</l>
<l>Die van lyve waeren goet:</l>
<l n="22125">Op die Griecken ginghen sy dringhen,</l>
<l>Die se bitterlicke ontfinghen,</l>
<l>Want sy waeren stout ende coene;</l>
<l>Sy weerden hem voer die pauweloen,</l>
<l>Als volc van groter daet.</l>
<l n="22130">Nie en was hem, dat verstaet,</l>
<l>So lede gheschiet in enen daghe.</l>
<l>Des maecte sy wel grote claghe.</l>
<l>Reghen, haghel ende snee</l>
<l>En valt te winter nummermee</l>
<l n="22135">Nerghent alsoe ghedichte,</l>
<l>Als die quarelen ende die scichte.</l>
<l>Mit groten troppen vielen sy doot</l>
<l>Voer die pauweloen groot.</l>
<l>Die scoen cleder van dueren ghewaten,</l>
<l n="22140">Van goude beset scoen uyttermaten,</l>
<l>Hebben gheroeft die van bynnen,</l>
<l>Want sy den stryt al verwynnen.</l>
<l>Troylus oec ende Parys</l>
<l>Ende XX<hi rend='sup'>m</hi> ridders van pryse</l>
<l n="22145">Reden danen ter seewert:</l>
<l>Die scepe ontstaken sy mitter vaert,</l>
<l>Deen sceep aen dander vaste.</l>
<l>Die brant voer hoghe aen die maste,</l>
<l>Ende die wynt voer in die see.</l>
<l n="22150">Drie hondert brander ofte mee.</l>
<l>Dese dach waer hem te scade comen;</l>
<l><pb n="2,222"/> En hadt Ajax niet benomen,</l>
<l><milestone unit="fol" n="156r"/> Gheen scip en waer ontgaen:</l>
<l>Mit vele lude, sonder waen,</l>
<l n="22155">Heft hy se ende syn broeder ontset.</l>
<l>                Thelamon troesten hem bet.</l>
<l>"Siet," sprac hy, "hoe dat gaet.</l>
<l>"Hy en is so goet die men hier vaet,</l>
<l>"Dat hy anders mach ontgaen</l>
<l n="22160">"Dat hy syn hoeft af late sclaen.</l>
<l>"Dese en syn niet onse vrient.</l>
<l>"Want wy en hebbens niet verdient,</l>
<l>"Nae dien dat wy dit moeten doghen,</l>
<l>"Sullen wy hem onse macht doghen,</l>
<l n="22165">"Ende sclaen wy wel grote sclaghe!</l>
<l>"Elc moet sterven te synen daghe.</l>
<l>"Wy moeten ommer op hem ryden,</l>
<l>"Hier en is gheen langher beiden.</l>
<l>"Ondanc heb hys die hem versaghe!</l>
<l n="22170">"Al syn dese lude onse maghe</l>
<l>"Ende wy syn van haeren ghesclachte,</l>
<l>"Ic bid dats niemant en achte.</l>
<l>"Ic sal hem scade daer ic can.</l>
<l>"Grote veede hebben ons man.</l>
<l n="22175">"Sclaen wy mit spaeren ende varen,</l>
<l>"Want hier en is gheen langher spaeren.</l>
<l>"Elc bescerm synen scilt</l>
<l>"Ende synen hoet die leven wilt!"</l>
<l>Mittien lieten sy lopen die perde,</l>
<l n="22180">Sy daden onder hem beven die eerde.</l>
<l>Die dese scaer toe siet vaeren,</l>
<l>Hy mach wel segghen, twaeren,</l>
<l>Dat sy mit nyde syn bevaen.</l>
<l>Die Troyenen wouden sy sclaen</l>
<l n="22185">Van hare scilde grote spane,</l>
<l>Dat se die wynt wayden dane,</l>
<l><pb n="2,223"/> Ende sy hem die ponjoen staken</l>
<l>Int tlyf dat die speren braken.</l>
<l>Sy scloeghen menghen doot</l>
<l n="22190">Die prys te voren hadden groot</l>
<l>Ende daerna nummermeer en reden.</l>
<l>Hier sach men dat sy seer streden,</l>
<l>Want die wych was herde suer.</l>
<l>Tfuer saghen sy opter muer</l>
<l n="22195">Ende den wych al bloot,</l>
<l>Die des daghes was herde groot.</l>
<l>Met groten nyden reden sy voert</l>
<l>Wel XXX<hi rend='sup'>m</hi> man uytter poert</l>
<l>Te strydewert. En weets niet meer.</l>
<l n="22200">Mer die Griecken weerden hem seer.</l>
<l>Ayax ende Thelamoen</l>
<l>Ende daertoe menich baroen,</l>
<l>En hadden sy ghedaen, op dien dach</l>
<l>- Scryft ons Dares diet selven sach -</l>
<l n="22205">Scepe ende lude waeren al bedorven.</l>
<l>By dien hebben sy dien prys verworven.</l>
<l>Sy IIJ en waeren daer niet ontgaen,</l>
<l>Dat weeten wy wel al sonder waen.</l>
<l>                Aldus nam eynde die grote stryt</l>
<l n="22210">Langhe nae die vespertyt.</l>
<l>Sy twee hadden den prys tien stryde,</l>
<l>Sy waeren starc in elke syde.</l>
<l>Het is recht dat men pryse dese twee.</l>
<l>Die beste VJ ende daertoe mee</l>
<l n="22215">En daden mandaet niet so veel</l>
<l>Op dien dach ten nytspeel:</l>
<l>Sy scoerden sulcke X scaren</l>
<l>Daer luttel ymant af cond ontfaren.</l>
<l>Mer wattan! Die van den heer</l>
<l n="22220">Syn doot, ghewont, al sonder weer,</l>
<l><pb n="2,224"/> Die dat niet meer en mochten doghen,</l>
<l>Voer dat Achilles mede uyt toghen.</l>
<l>Hy was in syn pauweloen.</l>
<l><milestone unit="fol" n="156v"/> Daer en was ridder noch baroen,</l>
<l n="22225">Van synen vrunden, van synen maghen,</l>
<l>Die voer hem dorst wapen draghen.</l>
<l>Sy en dorsten niet doen teghen syn woert.</l>
<l>Heber, van Trachien, hy quam voert,</l>
<l>Een maet ridder ende een siene;</l>
<l n="22230">Mit hem quamen ridder tiene.</l>
<l>Sy en waeren niet alsoe ghedaen</l>
<l>Alsof sy bruloft hadden bevaen,</l>
<l>Want haer helme goet ende duere</l>
<l>Waeren ghescleghen in quartiere;</l>
<l n="22235">Scilt noch speer en hadden sy, trouwen</l>
<l>Die halsberch waeren doerhouwen;</l>
<l>In haer lyf staken trinsoen,</l>
<l>Haer arme laghen op die aertsoen,</l>
<l>Nese ende wanghe waeren hem ghecorven:</l>
<l n="22240">Dus waeren sy in den stryt bedorven.</l>
<l>Ic waen, van hem niemant en waent</l>
<l>Dat hy leven mach een maent.</l>
<l>Heber had een ponjoen</l>
<l>In synen buyc ende een trinsoen;</l>
<l n="22245">Syn arm was ontwe ghehouwen,</l>
<l>Onghedaen was hy in trouwen.</l>
<l>Also als hy spreken mochte,</l>
<l>- Want die doot was hem onsochte,</l>
<l>Dat weet hy Achilles algader, -</l>
<l n="22250">"Ay!" sprac hy, "quaet verrader</l>
<l>"Soud u naem syn, sonder waen,</l>
<l>"Dat ghy ons siet aldus versclaen!</l>
<l>"Nu syn wy doot ende verwonnen,</l>
<l>"Wildy niet ons uwer hulpen gonnen!</l>
<l n="22255">"Waer hebben wy verdient dies?</l>
<l><pb n="2,225"/> "Dese scade ende dit verlies</l>
<l>"Die ons ghesclachte heft ontfaen,</l>
<l>"Soudy ghewroken hebben saen.</l>
<l>"Men sal u houden voertmeer</l>
<l n="22260">"Aver enen valschen heer,</l>
<l>"Dat ghy sout rusten te sulcker sacken</l>
<l>"Als ons die Troyene aldus mismaken!</l>
<l>"Ter noet sy dy ons afghegaen.</l>
<l>"Ay! Dat u tentte so verre staen!</l>
<l n="22265">"Waeren sy doch aen den yersten stoet,</l>
<l>"Ay! onghetrouwe man ende bloet,</l>
<l>"So soude ghy grote scande ontfaen.</l>
<l>"Ende ic waen wel, sonder waen,</l>
<l>"Dat ghy hier sult werden sonder erre,</l>
<l n="22270">"Want haer ridders en syn niet verre</l>
<l>"Ic weet wel ghy en vliet voren,</l>
<l>"U vromicheit is al verloren.</l>
<l>"Ende vliet ghy nu, dat is met onneren,</l>
<l>"Hier moetty wederkeren.</l>
<l n="22275">"Verbernt hebben sy die scepe!"</l>
<l>Doe quamen sy IIJ mit baetscepe</l>
<l>Van Ayax ende van Thelamoen.</l>
<l>"Heer," seiden sy, "edel baroen,</l>
<l>"Dat ontbieden u ons heren,</l>
<l n="22280">"Die noch vechten mit groter eren,</l>
<l>"Haer beste lude die syn doot</l>
<l>"Ghy en helpt hem nu ter noot;</l>
<l>"Die scepe syn alle verloren,</l>
<l>"Daer Thelamon noch vechtet voren.</l>
<l n="22285">"Wy hadden huden groet verlies.</l>
<l>"Mer helpt ons nu. Syt seker dies,</l>
<l>"Mit luden die ghy moghet bedwinghen,</l>
<l>"Soe syn sy doot al die sy bringhen.</l>
<l>"Al haer volc is so vermoyt,</l>
<l n="22290">"Dat hem des vechtens vernoyt.</l>
<l><pb n="2,226"/> "Heer, wy maken u des wys.</l>
<l>"Coemt er, ghy vynt al den prys."</l>
<l>                Heber selven hy sprac echt:</l>
<l>"Nummer en is ons Got gherecht,</l>
<l n="22295"><milestone unit="fol" n="157r"/> "Dat hy doet saken vorwartmeer</l>
<l>"Daer hem af coemt lof ende eer!"</l>
<l>- "Ic en mach nummer te desen stonden." -</l>
<l>Hem liep dat bloet uyt synen wonden.</l>
<l>Hy sprac: "Ic bid te desen tyden,</l>
<l n="22300">"Eer die maent moette lyden,</l>
<l>"Dat syn siele volghe der mynre!"</l>
<l>Hy en sprac daer niet meer gindre,</l>
<l>Want hy niet meer en cond ghedoghen:</l>
<l>Hy viel doot voer Achilles oghen.</l>
<l n="22305">Achilles gheliet hem alsoe</l>
<l>Alsof hys droeve en weer noch vroe.</l>
<l>Hy en sprac niet noch hy en woude.</l>
<l>Op een scaecbert van fynen goude</l>
<l>Speelden hy teghen enen man.</l>
<l n="22310">In synen synnen peinsden hy dan</l>
<l>Dat hy den Griecken, al wert hem leet,</l>
<l>En soud doen gheen beheet.</l>
<l>Thelamons bade daden hem vele.</l>
<l>Niet en hief hy thoeft op van den spele;</l>
<l n="22315">Hy sat of hys niet en hoerde.</l>
<l>Dares seit in waeren woerde,</l>
<l>Had die dach ghewest yet lanc,</l>
<l>Des stryts had ghewest verganc:</l>
<l>Die Griecken hadden verwonnen,</l>
<l n="22320">Mer ghebrac hem aen der sonnen.</l>
<l>                Dat velt rumden die Troiene,</l>
<l>Doe hem ghebrac te siene.</l>
<l>Veel hadden sys te voren.</l>
<l>En daedt tferlies van te voren,</l>
<l n="22325"><pb n="2,227"/> Die dach was hem wel vergaen,</l>
<l>Mer droeve waeren sy, sonder waen,</l>
<l>Omdat doot was Deiphebus.</l>
<l>Aldus voeren die heren te huys,</l>
<l>Elc te synre herberghewert,</l>
<l n="22330">Ryende al op syn pert.</l>
<l>Die mochte, die deed hem te ghemake.</l>
<l>Mer doch was hem die drove sake</l>
<l>Van Deiphebus dat verlies:</l>
<l>Menich ridder weende dies.</l>
<l n="22335">Hy en was versceden niet tot dien,</l>
<l>Parys en wouden ummer sien.</l>
<l>Ic waen, hy cleyn siet of hoert</l>
<l>Want hy in langhe en sprac woert.</l>
<l>Parys viel op hem in ommacht.</l>
<l n="22340">Die rouwe was al ongheacht.</l>
<l>Ende hy die den doot moet doghen</l>
<l>Ontdeed saen beid syn oghen.</l>
<l>En weet waer hy dat bejaghede,</l>
<l>Dat hy doch IIJ werve vraghede</l>
<l n="22345">Of hy yet ghewroken waer.</l>
<l>Men seid jae hy apenbaer.</l>
<l>Hy sprac: "Nu trect uyt den spiet,</l>
<l>"Die doot en vervaert my niet.</l>
<l>"Ic haep, ic sal mit groter eren</l>
<l n="22350">"Hectors siel sien, myns heren.</l>
<l>"Myn siel sal vaeren ter siere</l>
<l>"Ende dat sal wesen herde sciere.</l>
<l>"Troest mynen vader van den rouwe</l>
<l>"Ende baven alle mynre vrouwe.</l>
<l n="22355">"Die Gade moeten hem gonnen wale!"</l>
<l>Mittien faelgeerden hem die taele,</l>
<l>Hy loec die oghen ende bleef doot.</l>
<l>Mittien wert daer die rouwe groot.</l>
<l>Nummermeer en wort ghehoert</l>
<l n="22360"><pb n="2,228"/> Al sulcken rouwe in een poert.</l>
<l>                Pryan selven riep om sterven</l>
<l>Ende viel in ommacht menichwerve.</l>
<l>Wat mocht ic segghen hierna</l>
<l><milestone unit="fol" n="157v"/> Van der droever Ecuba?</l>
<l n="22365">In groten seer, in groten claghen,</l>
<l>Waeren des snachs alle die maghe.</l>
<l>Haeren rouwe ende haer verdriet</l>
<l>En mocht ic u vertellen niet.</l>
<l>Oeck was beclaghet daer Sarpedoen</l>
<l n="22370">Ende beweent onder die baroen,</l>
<l>Want stout ende vroem was hy ter weer.</l>
<l>Droeve syn sy oec in dat heer.</l>
<l>Men en mochtet vertellen niet in saghen,</l>
<l>Hoe jaemerlicke dat sy claghen</l>
<l n="22375">Palamedes haren heer,</l>
<l>Daer sy aen verloren seer:</l>
<l>Syn vroetscap ende syn doecht,</l>
<l>Syn stoutheit ende syn joecht,</l>
<l>Ende daertoe synen groten prys,</l>
<l n="22380">Hebben sy beclaecht in alre wys.</l>
<l>Des snachs hadden sy veel rouwen,</l>
<l>Ghewont waeren sy ende te blouwen.</l>
<l>Des hadden sy groet verdriet.</l>
<l>Sy claegden dat hem is misschiet</l>
<l n="22385">Aen sconincs Palamedes doot.</l>
<l>Verwonnen blyven sy ter noot.</l>
<l>                Omdat aldus syn ghescent,</l>
<l>Maecten sy een parlement.</l>
<l>Nestor, die oude, sprac die taele,</l>
<l n="22390">Want hy contest herde waele.</l>
<l>"Ghy heren," sprac, "al gaet dus nu,</l>
<l>"Wy en sullen niet, dat segghe ic u,</l>
<l>"Van den verlies syn in wanhapen.</l>
<l>"Al heft ons die aventuer belopen,</l>
<l n="22395"><pb n="2,229"/> "Aen des conincs Palamedes doot,</l>
<l>"Ende wy syns in rouwen groot;</l>
<l>"Een ridder was hy seer vermaert,</l>
<l>"Niemant en was hier bet prys weert.</l>
<l>"Quyte syn wy nu van desen.</l>
<l n="22400">"Wy en moghen niet sonder meister wesen,</l>
<l>"Sonder prinche ende hoeftman,</l>
<l>"Die dit volc bestueren can,</l>
<l>"Dien wy horen in alre tyt</l>
<l>"Ende ons allen set in den stryt.</l>
<l n="22405">"Het waer best altehant ghecoren.</l>
<l>"Woud men na mynen rade horen,</l>
<l>"Aghamennon soudt wesen,</l>
<l>"Want hem is best cont van desen.</l>
<l>"Hier en cant niemant bet ghevryen,</l>
<l n="22410">"Dan dat wy waeren in synre baelgien.</l>
<l>"So docht my dat wy niet en verloren.</l>
<l>"Hy is alrebest ghecoren,</l>
<l>"Hier en is niemant weerdich voer hem.</l>
<l>"By der trouwen die ic sculdich ben,</l>
<l n="22415">"Hier en is niemant na noch by</l>
<l>"Dies bet weerdich sy.</l>
<l>"Wy en moghen beteren kiesen ghenen.</l>
<l>"Segt al dat ghyt wilt ghemene</l>
<l>"Ende laet ons maken des een eynde.</l>
<l n="22420">"Dit is die beste die icker vinde."</l>
<l>Sy riepen alle: "Wy lavent waele",</l>
<l>Sonder enich wedertaele.</l>
<l>Daer namen sy hem weder tenen heer,</l>
<l>Dies hy lof had ende oec eer.</l>
<l n="22425">Baven hem allen soe was hy</l>
<l>Coninc gheheiten ende heer vry.</l>
<l>                Nu meer moegdy hoeren voert</l>
<l>Den XIJ<hi rend='sup'>t</hi><hi rend='sup'>e</hi><hi rend='sup'>n</hi> stryt, daer grote moert</l>
<l><pb n="2,230"/> In dat Walsche af is bescreven.</l>
<l n="22430">Hoert wat ons van Benoet is bleven.</l>
<l>                Den nach leet, hoerd ic ghewach.</l>
<l>Tierst dat men sach den claren dach,</l>
<l>Eer men die sonne mocht bekynnen,</l>
<l>Hebben sy hem ghereit van bynnen.</l>
<l n="22435">Ghewapent hebben sy hem ter cuere,</l>
<l><milestone unit="fol" n="158r"/> Haer orsse ghedect mit coffertuere;</l>
<l>Haer teyken hebben sy ghebonden</l>
<l>Aen scarpen speren ten selven stonden,</l>
<l>Van pellen roet ende groene.</l>
<l n="22440">Dat heer was ten selven doene.</l>
<l>Op starcke orsse gheseten,</l>
<l>Starck, snel ende wel vermeten,</l>
<l>Gherichter speren mitter vaert</l>
<l>Voeren sy ten viandewert.</l>
<l n="22445">Ic waen dat sy se niet veer en sochten,</l>
<l>Mer, ten yersten dat sy mochten,</l>
<l>Liet elc syncken synen spiet.</l>
<l>Die scilden en mochten baten niet,</l>
<l>Sy en scoerden daer ter stede.</l>
<l n="22450">Ic waen dat men daer menich sterven dede.</l>
<l>Die een riep, die ander viel doot,</l>
<l>Daer was die wych starc ende groot.</l>
<l>Sulcke honder vielen daer neder</l>
<l>Die nummer op en stonden weder.</l>
<l n="22455">Daer hadden sy hem so ondersteken</l>
<l>Dat hem die ribbe mosten breken,</l>
<l>Daertoe arme, hande, voete ende been.</l>
<l>Sy vielen doot by IIJ, by tween.</l>
<l>Men scloech der hoefde van den craghe.</l>
<l n="22460">Daer was dat ketsen ende dat jaghen</l>
<l>Van ridderen groet in allen synnen.</l>
<l>Ic waen, nadat men my doet kynnen,</l>
<l><pb n="2,231"/> Dat men se te voeren nye en sach</l>
<l>Soe fellicke versamenen op enen dach,</l>
<l n="22465">Noch van sweerden sulc gheclanc,</l>
<l>Noch sulc ghehort, noch sulc ghedranc;</l>
<l>Men cloef daer sulcke helm van stale,</l>
<l>Die starc was ende ghebruneert wale,</l>
<l>Sodattet sweert ten hersenen in ghinc</l>
<l n="22470">Herde menighen jonghelinc.</l>
<l>O wy! Wie sach ye sulcke plaghe!</l>
<l>Hy en mocht vertellen niet diet saghe.</l>
<l>Parsine ende araboyse</l>
<l>Scoten quarelen cortose</l>
<l n="22475">Die dicker dan die hagel vellen.</l>
<l>Deus! Hoe sy die Griecken quellen!</l>
<l>Hoe menich ridder bleefter doot</l>
<l>Aen beiden syden! Dats jamer groot.</l>
<l>Die Troyene daden die meeste moert,</l>
<l n="22480">Mer ducke dranc men se in die poert.</l>
<l>So dreven sy ten tentten weder</l>
<l>Die Griecken ende scloeghen se neder.</l>
<l>Het reghenden seer alle den dach,</l>
<l>Dat was hem seer verwach:</l>
<l n="22485">Al totter huyt waeren sy nat.</l>
<l>Nochtant en lieten sys niet doer dat,</l>
<l>Sy en vochten seer allen den dach,</l>
<l>Daer menghe die doot aen lach,</l>
<l>Diet daer mitten lyve becochte.</l>
<l n="22490">Menich man was daer onsochte</l>
<l>Ghesclaghen op een cortte uyre.</l>
<l>Daer speelden haer speel die aventuere</l>
<l>Haer ende daer, voert ende weder.</l>
<l>Die baven was, hy was saen neder;</l>
<l n="22495">Die neder was, hy was saen op.</l>
<l>Men scloech daer menghen opten cop,</l>
<l>Dat hy schier was weder onder.</l>
<l><pb n="2,232"/> Dus en ist anders niet dan wonder</l>
<l>Dattet rat der aventueren doet:</l>
<l n="22500">Den enen ghevet goeden spoet,</l>
<l>Den anderen dat ongheval so groot</l>
<l>Dat hem liever waer die doot,</l>
<l>Dat hem syn lyf wort so suere.</l>
<l>Dus wandel is die aventuere.</l>
<l n="22505">                Het was een stuc aver noene</l>
<l>Doe Troylus uyt quam, die coene,</l>
<l><milestone unit="fol" n="158v"/> Mit dusent ridders in dat heer.</l>
<l>Elc liet daer sincken syn speer,</l>
<l>In die viande lieten syt lopen.</l>
<l n="22510">Dat most menich Griecke becopen.</l>
<l>Die Griecken mosten mit ghewelt</l>
<l>Teghen haeren danc rumen tfelt.</l>
<l>Sy ginghen scaven al dat sy mochte.</l>
<l>Ic weet wel dat sy se ghejaghet brochte</l>
<l n="22515">Mit XX<hi rend='sup'>m</hi> sweerden naect.</l>
<l>Daer was menich seer mismaect</l>
<l>Die daer op die eerde lach.</l>
<l>Men riep daer seer O wy! O wach!</l>
<l>Die een creet, die ander riep,</l>
<l n="22520">Die derden den vierden aver liep.</l>
<l>O wy! Wat scade ghescieden daer,</l>
<l>Hoe menich prinche had daer vaer</l>
<l>Van der Troyene avermoet!</l>
<l>Daer was menich ridder goet</l>
<l n="22525">Seer versacht, al sonder waen.</l>
<l>En had die teintte ghedaen,</l>
<l>Die lytsen ende die pauweloen</l>
<l>Daer hem weerden die Gryffoen</l>
<l>Totdat die sonne onder ghinc,</l>
<l n="22530">Verlaeren was al haer dinc;</l>
<l>Ende het waer hem qualicke vergaen,</l>
<l>En had die doncker nacht ghedaen,</l>
<l><pb n="2,233"/> Die en liet se hem niet onderkynnen.</l>
<l>Des savents sceiden sy mit ommynnen.</l>
<l n="22535">Te huyswert voeren die van der stat,</l>
<l>Moede ende uytermaten mat,</l>
<l>Beide van reghen ende van bloede.</l>
<l>Mer des is hem wel temoede</l>
<l>Ende prysen seer hen gheval,</l>
<l n="22540">Dat sys syn te baven al.</l>
<l>Haer huyse vinden sy in hare wysen</l>
<l>Vol van drancken ende van spysen.</l>
<l>Tyt vonden sy ende weelde groot</l>
<l>Van allet des sy hebben noot.</l>
<l n="22545">Dieghene die gherne sclapen soude,</l>
<l>Hem docht dat daghede al te houde.</l>
<l>Ic waen daer niemant langher en lach</l>
<l>Dan tot sy saghen den claeren dach.</l>
<l>                Eer men die sonne mochte sien</l>
<l n="22550">Soe toech uyt menich Troyen,</l>
<l>Helm opt thoeft, speer in die hant:</l>
<l>Dus voer elc soecken synen vyant.</l>
<l>Die hebben sy vonden herde erre,</l>
<l>Ic waen sy se niet en sochten verre.</l>
<l n="22555">Haer speren lieten sy se saen sincken,</l>
<l>Die dat warm bloet sullen drincken;</l>
<l>Daeraen menghertier ponjoen</l>
<l>Van sindale ende van singlatoen.</l>
<l>Dus was ghedaen dat ghemoet</l>
<l n="22560">Mit herde groten avermoet.</l>
<l>Deus! Hoe menich speer der spleet,</l>
<l>Want niemant den anderen der en meet.</l>
<l>Halsberch scoerden ende ponjoen.</l>
<l>Sindale wit, roet ende groen</l>
<l n="22565">Wert gheverwet in den bloede;</l>
<l>Daer vielen veel ridders goede,</l>
<l><pb n="2,234"/> Menich stout, fier ende moy.</l>
<l>Begonnen is daer die tornoy:</l>
<l>Eer hy nummer weder steet,</l>
<l n="22570">Salt hare IJ dusent wesen leet.</l>
<l>Dat joesteren was scier ghedaen,</l>
<l>Want die speren braken saen.</l>
<l>Mittien ghingen sy mitter vaert</l>
<l>Hem ondersclaen: daer wert menich sweert</l>
<l n="22575"><milestone unit="fol" n="159r"/> Ghetaghen; daer en bleef geheel</l>
<l>Helm, hoet noch beckenneel.</l>
<l>Men scloech in totten sadelscellen.</l>
<l>Die sclaghe mocht men horen hellen</l>
<l>In die berghe ende in die dale</l>
<l n="22580">Ende te Troyen in den sale.</l>
<l>Der saten alle die hoghe vrouwen</l>
<l>In vresen ende in groten rouwen,</l>
<l>Want alle daghe meerrede die claghen</l>
<l>Elcken van haren naesten maghen,</l>
<l n="22585">Van haeren manne, van hare kinde.</l>
<l>Men mocht se selden blyde vinden.</l>
<l>Die ween ende die rouwe wies emmer ane.</l>
<l>O wy! Wat weenden men daer trane!</l>
<l>Menich versuchten was aldaer,</l>
<l n="22590">Want die dach was al te swaer</l>
<l>Den Griecken, want Troylus die deghen</l>
<l>Heeft hem menghen der afghescleghen,</l>
<l>Menghen coninc ende menghen grave,</l>
<l>Daer sy syn seer ghecranct ave.</l>
<l n="22595">Tferdriet was groet te diere wylen,</l>
<l>Want van quarelen ende van pylen</l>
<l>Was der groet ende mengherhande</l>
<l>In beide syden op die vyande.</l>
<l>Der bleef menich in dien daghe,</l>
<l n="22600">Der was gheroep ende groet gheclaghe</l>
<l>In dat heer, mit groten seer.</l>
<l><pb n="2,235"/> Daer bleef doot wel menich heer.</l>
<l>Dese XIJ<hi rend='sup'>s</hi><hi rend='sup'>t</hi><hi rend='sup'>e</hi> wych, seit die scryftuer,</l>
<l>Stont die weke al doer ende doer</l>
<l n="22605">Al gheheel sonder rusten.</l>
<l>Hem mocht wel des vreden lusten.</l>
<l>Die van buten sochten dan</l>
<l>Vrede aen den coninc Pryan,</l>
<l>Van Troylus ende van synen luden</l>
<l n="22610">Die hem groten scade berieden.</l>
<l>Twe maende gaf men hem den vrede:</l>
<l>Dien swoer men buten ende bynnen mede.</l>
<l>                Die Griecken beweenden Palamedes.</l>
<l>Noch nye synt, gheloeft my des,</l>
<l n="22615">En was, so eerlicke, man begraven.</l>
<l>Het costen een groet deel van haven.</l>
<l>Soe scone tomme noch soe duere,</l>
<l>Noch van so groter rycker maniere</l>
<l>En wert noyt ghemaect om enen man,</l>
<l n="22620">Nae dat ic ghemarcken can.</l>
<l>Alle die Griecken ende oec syn maghen</l>
<l>Maecten jamerlicke claghen.</l>
<l>Also langhe als eertryc sal staen</l>
<l>En sal die tomme niet vergaen:</l>
<l n="22625">Sy was van sulcken doen.</l>
<l>Greven, hertoghen ende baroen</l>
<l>Die daer waeren, hebben sy begraven</l>
<l>Onder scoen sarcken van groter haven.</l>
<l>                Nu hoert wat daden die van bynnen.</l>
<l n="22630">Deiphebus groven sy mit mynnen;</l>
<l>Menich traen waster om ghelaten</l>
<l>Ende beclaghet seer uyttermaten.</l>
<l>In een graft leiden sy hem henen</l>
<l>Ghemaect van silver ende van stenen</l>
<l n="22635">Ende van goude dat was van Indy.</l>
<l>Serpedoen leid men daerby</l>
<l><pb n="2,236"/> Ryckelicke, mit groter eren.</l>
<l>Hy was beweent van al den heren,</l>
<l>Want hy was vromch in den tornoyen:</l>
<l n="22640">Des hadden sy droefheit bynnen Troyen.</l>
<l>                Vernoy hadden die Griecken aenstaenden.</l>
<l>Die wyle dat stonden die IJ maenden,</l>
<l><milestone unit="fol" n="159v"/> Doe seinden Aghamennon tot Achilles</l>
<l>Den behendighen Ulixes.</l>
<l n="22645">Mit Ulixes wert vercoren</l>
<l>- Na dat wyt bescreven horen</l>
<l>Van Benoet - Nestor, die oude,</l>
<l>Die wel spreken cond als hy woude.</l>
<l>Oec seinden hy, mit desen ghesellen,</l>
<l n="22650">Dyomedes die stoutte, den fellen.</l>
<l>Sy waeren vroet, als daertoe staet.</l>
<l>Aghamennon gaf hem den raet</l>
<l>Wat sy best segghen ende doen.</l>
<l>Sy ginghen in syn pauweloen,</l>
<l n="22655">Daer die sonne op scheen claer.</l>
<l>Sy vonden menghen ridder daer,</l>
<l>Die syn man waeren van goede</l>
<l>Edel ende van stoutten moede.</l>
<l>Selve sat die droeve daer bynnen,</l>
<l n="22660">Als een die is bevaen mit mynnen</l>
<l>Ende eten noch drincken en mach,</l>
<l>Noch daer gheen raet aen en lach.</l>
<l>Nacht noch dach en is hy in goede:</l>
<l>Aldus is den mynre temoede,</l>
<l n="22665">Hy en mach niemant gheven troest</l>
<l>Ende selven blyft hy onverloest.</l>
<l>Wie weet die pyne die sy doghen?</l>
<l>Die mynne dat sy niet en toghen</l>
<l>Ende daer haer hertte hebben ghesat,</l>
<l n="22670">Daers hem niet en is te bat,</l>
<l><pb n="2,237"/> Ende haeren syn hebben ghegeven</l>
<l>Daer sy om in wanhape leven,</l>
<l>Dit is die dinck daer Achilles</l>
<l>Meest om ghepynt es.</l>
<l n="22675">In wanhaep is hy bevaen:</l>
<l>Hy en weet wat best aengaen;</l>
<l>Als nu is hy in joyen groot,</l>
<l>Als nu waent hy blyven doot.</l>
<l>Dit is in den daghe wel C werf.</l>
<l n="22680">Ic waen nie man aldus versterf.</l>
<l>                Die IIJ stout ende coen</l>
<l>Quamen te Achilles pauweloen.</l>
<l>Voer die tentte syn sy ghebeet.</l>
<l>Achilles quam teghen hem ghereet.</l>
<l n="22685">Hy heelde se lieffelicke alle drie.</l>
<l>"Syt willecoem," seid hye.</l>
<l>Op een tapyt goet ende diere</l>
<l>Ginghen sy sitten alle viere.</l>
<l>Voer alle danderen sprac Ulixes:</l>
<l n="22690">"Heer," seid hy, "her Achilles,</l>
<l>"Ons heft ghesent hier om een doen</l>
<l>"U goede vrient her Aghamennoen.</l>
<l>"Wy syn in dese lande comen,</l>
<l>"Got gheft, ons teren ende te vromen,</l>
<l n="22695">"Om te wynnen Troyen die stat</l>
<l>"Ende die lude te maken mat.</l>
<l>"Wat hulpt dat wyt u langhe maken?</l>
<l>"Ghy weet selver wel die saken</l>
<l>"Waerom wy hier quamen. Groet verdriet</l>
<l n="22700">"Ende scade is ons hier ghesciet.</l>
<l>"Oec hebben wy ghehadt misval.</l>
<l>"Hier is versament die werlt al:</l>
<l>"Sy willen ons uytten lande dryven,</l>
<l>"Mer moghen wy, wy sullen noch blyven.</l>
<l n="22705">"Haer uytvaert hebben wy hem benomen,</l>
<l><pb n="2,238"/> "Haer baten ende haer vromen.</l>
<l>"Hector, die stoutste die ye man sach,</l>
<l>"Daer alle haer troest aen lach,</l>
<l>"Die noch nye en had ghenoot,</l>
<l n="22710">"Sloechdy mit dynen handen doot.</l>
<l>"Deiphebus hebben sy verloren,</l>
<l>"Dies sy hebben groten toren,</l>
<l><milestone unit="fol" n="160r"/> "Ende wel XXX dusent ridders mede,</l>
<l>"Der seer ghecranct by is die stede.</l>
<l n="22715">"Die seghe is ons, wordet volbrocht.</l>
<l>"Dat hebdy selven wel besocht.</l>
<l>"Ghy weet selven die waerheit wale.</l>
<l>"Nu suldy weten een tale.</l>
<l>"Ghepryst sy dy ende ontsien seer,</l>
<l n="22720">"Niemant in die werlt meer.</l>
<l>"Ende weet oec wel mit desen stryden</l>
<l>"Hoe dat vergaet. Nu tesen tyden</l>
<l>"Is u naeme ghehoecht te meer.</l>
<l>"Wacht dat ghy en niet en nedert seer.</l>
<l n="22725">"Ghy syt te nederinghe comen,</l>
<l>"Der en werd anderen raet ghenomen.</l>
<l>"Prys mach men bejaghen saen,</l>
<l>"Mer die se sal houden, dat is myn waen,</l>
<l>"Daertoe behoert synnes meer.</l>
<l n="22730">"Prys heft ghewonnen menich heer,</l>
<l>"Die hen sinder al verloes</l>
<l>"Ende altoes bleef eerloes.</l>
<l>"Soe wel en mach niemant bejaghen,</l>
<l>"Wilt hy hem daerave draghen,</l>
<l n="22735">"Dieder emmermeer dan mach genaken.</l>
<l>"Ten syn gheen cleyn saken</l>
<l>"Te wynnen een dinc dat is verloren.</l>
<l>"Hieromme legghe ic u dit te voren,</l>
<l>"En doet so niet dat men mach verstaen</l>
<l n="22740">"Dat u vromicheit is vergaen,</l>
<l><pb n="2,239"/> "Of dat ghy syt blode ofte verveert</l>
<l>"Ofte u selven te veel spaert.</l>
<l>"Averwaer, soe weet ic wael,</l>
<l>"Men heftter af ghemaket tael.</l>
<l n="22745">"Nu werpet desen laster neder</l>
<l>"Ende coemt ten tornoy weder.</l>
<l>"Anders hebdy al verloren</l>
<l>"Den prys dien ghy hadt te voren.</l>
<l>"Weet wel datter lude gheruchte</l>
<l n="22750">"Op u sal lopen, soe onsochte,</l>
<l>"Dan, eer dit jaer neemt den keer,</l>
<l>"Sal men u sevenwerven meer</l>
<l>"Lasteren, dan men ye man dede.</l>
<l>"Baven alle, dese van der stede</l>
<l n="22755">"Hebben u sulcken vrient ghenomen</l>
<l>"Dat u mit recht soud miscomen,</l>
<l>"Ende ghy sult hem, hoe dat wy spreken,</l>
<l>"- Dat haep ic - hiernae wreken.</l>
<l>"Wildy, het sal oec ghescien</l>
<l n="22760">"Dat wy se sullen ontervet sien,</l>
<l>"Doot, verwonnen ende ghevaen.</l>
<l>"Synt dat wyt hebben bestaen,</l>
<l>"So doet so dat wys vorwertmeer</l>
<l>"Hebben prys ende eer,</l>
<l n="22765">"Ende men in elc lant van u spreke.</l>
<l>"Alt theer biddes u sekerleke</l>
<l>"Dat ghy se bescermet ende berecht</l>
<l>"Voertmeer, als ghy ghedaen hebt echt,</l>
<l>"Ende en laet gheen scade doen.</l>
<l n="22770">"Dies bidden u alle die baroen.</l>
<l>"Maect een einde van deser vrese,</l>
<l>"Want wy warden ghemaect alle wese.</l>
<l>"Dat wy tornieren sonder u</l>
<l>"Te bloder syn wys alle nu.</l>
<l n="22775">"Als men niet en siet uwen scilt,</l>
<l><pb n="2,240"/> "So wort al theer bloedt ende wilt.</l>
<l>"Doer Got! Siet dat ghy niet en riest</l>
<l>"Ende uwe eer niet en verliest.</l>
<l>"Ghy syt so stout ende so vroet van rade,</l>
<l n="22780">"Dat ons waer een grote scade</l>
<l>"Dat ghy verliesen sout u eer;</l>
<l>"Mer meerre soud se so lanc so meer.</l>
<l><milestone unit="fol" n="160v"/> "Helpt ons vercoveren, tonsen vromen,</l>
<l>"Dien scade dien wy hebben ghenomen,</l>
<l n="22785">"Synt dat ghy niet en quaemt te stryde.</l>
<l>"Ons allen moegdy maken blyde</l>
<l>"Ende daertoe gheven moet ende hertte,</l>
<l>"Sodats danderen ghewynnen smertte.</l>
<l>"Dit is onse ghetrouwe raet</l>
<l n="22790">"Ende gherecht na dien dat staet."</l>
<l>                Stille ende pensende was Achilles</l>
<l>Doe aldus sprac Ulixes.</l>
<l>In synre hertten hy langhe sochte</l>
<l>Wat hy best antworden mochte.</l>
<l n="22795">Doe sprac hy: "Ulixes heer,</l>
<l>"Dat weet ic wel dat nummermeer</l>
<l>"Man ter werlt lyf ontfaet</l>
<l>"Die bet can gheven hoghen raet.</l>
<l>"Oec en twyvelt niet en twint,</l>
<l n="22800">"Ghy en syt die myn hertte mynt.</l>
<l>"Na dat ghy weet soe rady my</l>
<l>"Die dinc die my nuttelic sy.</l>
<l>"En hoerden nie so goeden raet.</l>
<l>"Wy syn arm, cranc ende quaet:</l>
<l n="22805">"Hoe wanen wy dit lant wynnen saen?</l>
<l>"Dit orloghe heft langhe ghestaen,</l>
<l>"Wy hebben ontfaen groet verlies:</l>
<l>"Nu en lust my niet meer dies</l>
<l>"Daertoe te doen tengher stont.</l>
<l n="22810">"Dat wil ic dat u wel sy cont.</l>
<l><pb n="2,241"/> "Het is my leet ende ic bens erre</l>
<l>"Dat ickes my onderwant so verre.</l>
<l>"Waert noch te doen, so daedict node.</l>
<l>"Dat ic my selven niet en dode</l>
<l n="22815">"Om Menelaus wyf,</l>
<l>"Daerom verlaeren is menich lyf</l>
<l>"Ende mengher vrouwen hert onthoecht,</l>
<l>"Is daerom verlaeren myn doecht</l>
<l>"Ende al myn prys ende al myn eer?</l>
<l n="22820">"Men af biddes my nummermeer.</l>
<l>"Die wil die onderwindes hem</l>
<l>"Ende seg dat ic ghelovich ben,</l>
<l>"Al versaecht ende al verwonnen!</l>
<l>"By den Gade van der sonnen</l>
<l n="22825">"Ende by al den Gade daertoe,</l>
<l>"Hoert wies ic u seker doe:</l>
<l>"Ghy en sult my meer in stryde vinden.</l>
<l>"Laet hem der saken onderwinden</l>
<l>"Die haer cracht willen besoecken.</l>
<l n="22830">"Achilles en willes niet roecken.</l>
<l>"Ic en achtes niet dat sy my prysen</l>
<l>"Noch en roeckes in gheenre wysen</l>
<l>"Wat sy spreken myn noch meer.</l>
<l>"Ghy, die mynt prys ende eer,</l>
<l n="22835">"Gaet vechten om die vrouwe Helene,</l>
<l>"Want ic en bewindes my groet noch clene.</l>
<l>"Sterfter om, dat is u eer groot,</l>
<l>"Als daer menich om is bleven doot.</l>
<l>"Wint se weder haeren man,</l>
<l n="22840">"Men sal u seer prysen dan.</l>
<l>"By my sal hy se wynnen spade</l>
<l>"Of die horen te mynen rade.</l>
<l>"Men en sal my nummer vaen jof sclaen</l>
<l>"Doer hem. Ghy hebt hoecheit ghedaen</l>
<l n="22845">"Die, sonder eer ende sonder raet,</l>
<l><pb n="2,242"/> "Ende om een cleyn misdaet,</l>
<l>"U laet nemen hier u lyf!</l>
<l>"Heft her Menelaus syn wyf</l>
<l>"Ende ghyter alle om blyft doot,</l>
<l n="22850">"So is uwe wynninghe herde groot!</l>
<l>"Palamedes ister om verloren</l>
<l>"Ende wel hondert coninghen vercoren.</l>
<l>"Sy hadden bet behouden tleven</l>
<l><milestone unit="fol" n="161r"/> "Ende waeren in haer lande bleven,</l>
<l n="22855">"Ende bericht haere luden kinder,</l>
<l>"Maghe, man, wyf ende kinder,</l>
<l>"Die men daerom noch sal onterven</l>
<l>"Ende nu hulperloes bederven.</l>
<l>"Dit orloech sal noch menghen scinden,</l>
<l n="22860">"Ontlyven ende in ellenden seinden.</l>
<l>"Ondanc heb hy diet began!</l>
<l>"Het sal noch ontgelden menich man</l>
<l>"Ende oec heft; dies sy wy verdult.</l>
<l>"Die werlt en wert nummer vervult</l>
<l n="22865">"Dan mit dorper onghenatuert.</l>
<l>"Ic en weet waer wys hebben verbuert</l>
<l>"Dat hy blyve die beste gheachte,</l>
<l>"Ende al dat is van hoghen ghesclachte</l>
<l>"Daer edel kinder af souden comen</l>
<l n="22870">"- Dit orloghe moet Got verdoemen! -</l>
<l>"Ghenedert blyven dese doen</l>
<l>"Die edel ghesclachte, die hoghe baroen</l>
<l>"Ende die hoechste ende die beste!</l>
<l>"Van quaden dorperen sal int leste</l>
<l n="22875">"Die werlt wassen ende werven.</l>
<l>"Aldus sal edeheit bederven,</l>
<l>"Hoecheit, prys ende daertoe joye.</l>
<l>"Hier syn die edelste in Troye</l>
<l>"Van Asien ende van Europen.</l>
<l n="22880">"Sal elc die doot aen den anderen copen?</l>
<l><pb n="2,243"/> "Soe is die werlt al verlaeren.</l>
<l>"Sal men dus edelheit te scoren?</l>
<l>"Ghy syt so vroet, ghy weetet al</l>
<l>"Ende ghy kent wel dit ongheval,</l>
<l n="22885">"Dat grote verlies van desen doen.</l>
<l>"Ghy ende die ander baroen,</l>
<l>"Ghy sout pynen om die saken</l>
<l>"Hoe men dit orloghe brake,</l>
<l>"Ic seg u dat, al sonder saghe,</l>
<l n="22890">"Van nu al tot doemsdaghe,</l>
<l>"En gheneses die werlt niet.</l>
<l>"Al te langhe staet dit verdriet.</l>
<l>"Sy doen quaet die so syn te rade,</l>
<l>"Hem sals berouwen al te spade.</l>
<l n="22895">"Ghedueret noch langhe, by mynre trouwen,</l>
<l>"Het sal u allen seer berouwen,</l>
<l>"Sodat ghyt payset, wisty hoe.</l>
<l>"Nu en roepter my niet meer toe,</l>
<l>"Ic en sitter nummer omme op pert</l>
<l n="22900">"Noch en gorder om sweert,</l>
<l>"Wat bede dat ghy daerom doet.</l>
<l>"Mer doet als ridderen goet</l>
<l>"Ende geefter toe al sulcken raet</l>
<l>"Dat men torloghe weder staet,</l>
<l n="22905">"Want het is des duvels speel.</l>
<l>"Laet vaeren tfolc, dat radic wel,</l>
<l>"Ic en bewindes my anders niet</l>
<l>"Tensy dat dese dinc ghesciet."</l>
<l>                Nestor sprac daernae, die oude,</l>
<l n="22910">Die den vrede niet en woude.</l>
<l>"Die vrede," sprac hy, "waer ons siene,</l>
<l>"Vonde ment aen die Troyene.</l>
<l>"Mer ic en can dat niet bekynnen</l>
<l>"Dat men den payse mochte ghewynnen.</l>
<l n="22915">"Sy hebben ons alsoe ghescoffiert</l>
<l><pb n="2,244"/> "Dat sys syn seer ghesiert.</l>
<l>"Den pays soud hem hebben ommaer.</l>
<l>"Synt sy u niet en sien in die scaer,</l>
<l>"Sy wanen wel dat ghy ghelovich syt,</l>
<l n="22920">"Des sy hebben groet jolyt.</l>
<l>"Dat hebben wy ontgouden onsochte,</l>
<l>"Ten is niet leden der daghen achte.</l>
<l>"Nu coemt mit ons, so doet ghy wale.</l>
<l>"Mit uwen swerden van fynen stale</l>
<l n="22925"><milestone unit="fol" n="161v"/> "Suldy se so vreselicke bestaen</l>
<l>"Dat sy en weten waer ontgaen.</l>
<l>"Ende als wy se mit ghewelde</l>
<l>"Ghescoffiert eens hebben opten velde,</l>
<l>"Soe ist goet om die soen spreken."</l>
<l n="22930">                Achilles sprac: "Dit sal ghebreken,</l>
<l>"Want dese tale en doech hier niet.</l>
<l>"Wildy vechten, wat soes ghesciet,</l>
<l>"Dat sal sonder myn hulpe syn</l>
<l>"Ende sonder die lude myn.</l>
<l n="22935">"Ic weet wel waer u tale draghet,</l>
<l>"Wat ghy soeket ende wat ghy jaghet,</l>
<l>"Dat is te bestaen die sotheit weder.</l>
<l>"Die taele moetty legghen neder.</l>
<l>"Ic heb begheven al den stryt.</l>
<l n="22940">"Die wil, sprect quaet ende hebs nyt:</l>
<l>"Ic en ghever niet om een stro.</l>
<l>"Sulc sal ten stryde vaeren vro,</l>
<l>"Die daerom ligghen sal in baren.</l>
<l>"Nu en biddes my nummer, twaren,</l>
<l n="22945">"Want dit is deinde, ic segghet u wel,</l>
<l>"Ic en coems nummer in sulc speel."</l>
<l>                Dyomedes en weet wat spreken,</l>
<l>Van toerne wilt hem thertte breken.</l>
<l>Hy en sweghe niet meer, hoet verginghe.</l>
<l n="22950">"By Gade!" sprac, "een vol ghedinghe</l>
<l><pb n="2,245"/> "Ist, dat wy hebben onder handen.</l>
<l>"Her Achilles, ghy doet u scande;</l>
<l>"Ghy nedert u naeme, al was hy hoech!</l>
<l>"Ic sien wel dattet niet en doech</l>
<l n="22955">"Wat dat wy u raden ende wats ghesciet:</l>
<l>"Ghy en doets te deser wylen niet.</l>
<l>"Dies laten wy best blyven nu.</l>
<l>"Ic en roecke nummer te spreken u:</l>
<l>"Een sot, twaeren, dat is hy</l>
<l n="22960">"Die mynt u eer meer dan ghy.</l>
<l>"Ter quader tyt woud ghy ye eer</l>
<l>"Die u nederen sal soe seer.</l>
<l>"Ic en can gheweten waer ghy vryt.</l>
<l>"Men doet om niet, dat men castyt.</l>
<l n="22965">"Uwe verwe tonet, hoe soet gaet,</l>
<l>"Dat u synne al anders staet.</l>
<l>"Nestor, die oude, ende Ulixes</l>
<l>"- Ic en weet niet wael wat es -</l>
<l>"Elc seg synen wil van desen.</l>
<l n="22970">"U is anders dant heft ghewesen.</l>
<l>"Der en is gheen segghen toe, twaeren;</l>
<l>"Hier is ommer anders ghevaeren.</l>
<l>"Ons bidden is al verlaren,</l>
<l>"Ic pensent wel hier te voren:</l>
<l n="22975">"Wy moettent sonder u bestaen.</l>
<l>"Ist goet of ist quaet ghedaen,</l>
<l>"Ist vrome, scade, laster of prys,</l>
<l>"Men sal dien houden aver wys</l>
<l>"Die synen lichaem wel behoet,</l>
<l n="22980">"Want hy en heft gheen beter goet.</l>
<l>"My dunct, ghy sult u hoeden wel</l>
<l>"Voer uwe vyande, die seer syn fel!"</l>
<l>                Achilles vernam wel dat scheren,</l>
<l>Hy peinsde hoe hyt mocht verweren.</l>
<l n="22985">En had Dyomedes niet ghesyn</l>
<l><pb n="2,246"/> Soe fel in dat hertte syn,</l>
<l>Hy had synen moet doen verstaen</l>
<l>Eer hy vandaer waer ghegaen.</l>
<l>Nochtant sweech hy al stille.</l>
<l n="22990">Ja doch sprac hy dus synen wille:</l>
<l>"Dies en wondert my niet, heer,</l>
<l>"Dat ghy mynt ridderscap ende eer;</l>
<l>"Ghy en moghet des niet en twint.</l>
<l>"Ja, en weerdy niet Tydeus kynt,</l>
<l n="22995">"Die ridder was stout ende snel?</l>
<l><milestone unit="fol" n="162r"/> "Ja en weet men die waerheit niet wel</l>
<l>"Dat hy die stat van Theben wan,</l>
<l>"Die altoes gheen ander man</l>
<l>"Wynnen en mochte dan hy alleen.</l>
<l n="23000">"Synt en was syn loen niet cleen.</l>
<l>"Een quaet knecht scloech hem doot.</l>
<l>"Menich lant, dat was scade groot,</l>
<l>"Verheerden hy ende verbrande,</l>
<l>"Ende scloech die lude van den lande.</l>
<l n="23005">"Van synen daeden, dat is waer,</l>
<l>"Sal aver dusent jaer hiernaer</l>
<l>"Die werlt te crancker wesen.</l>
<l>"Nu hebdy u gheset in desen</l>
<l>"Te doen dat aen hem ghebrac!"</l>
<l n="23010">                Nestor antworde ende sprac:</l>
<l>"Her Achilles, dat mach wel blyven.</l>
<l>"Synt dat wy niet en connen verdryven</l>
<l>"Daer wy om tot u quamen,</l>
<l>"Willen wy henen al te samen.</l>
<l n="23015">"Ghy weet wel wat wy u ghewaghen,</l>
<l>"Dat wy u eer gherne saghen."</l>
<l>Had hy se te samen daer ghelaten,</l>
<l>Sy mochten lichte uyttermaten</l>
<l>Ghesproken hebben sulcke taele,</l>
<l n="23020">Die niet en waer gheint wale.</l>
<l><pb n="2,247"/> Sy hadden gheen doen mitten parlemente,</l>
<l>Dies rumen sy saen syn tentte.</l>
<l>Daer en hielden sy taele niet meer.</l>
<l>Droeve ende van hertten seer,</l>
<l n="23025">Voeren sy int theer saen.</l>
<l>Tierst dat syt hadden verstaen</l>
<l>Int theer Achilles wille,</l>
<l>Waeren sy alle droeve ende stille.</l>
<l>                In die selve wyle quamen</l>
<l n="23030">Alle die hoghe lude te samen.</l>
<l>Aghamennon liet hem verstaen</l>
<l>Wat die heren hadden ghedaen,</l>
<l>Ende hoe sy Achilles baden,</l>
<l>Mer hy liet se al onberaden.</l>
<l n="23035">"Syn hulp," sprac hy, "is verloren,</l>
<l>"Hy en doet hem meer in stryde te voren.</l>
<l>"Die scade is ons te swaer.</l>
<l>"Om vrede bidt hy, dat is waer.</l>
<l>"Nu siet ghy, heren, daer ghy staet,</l>
<l n="23040">"Wat is tot deser saken nu u raet?</l>
<l>"Een ygelic seg synen moet,</l>
<l>"Ic doe daertoe dat u dunct goet.</l>
<l>"Uwen wille en wil ic niet ontsegghen,</l>
<l>"Hoe nae wyt ons oec legghen."</l>
<l n="23045">                Menelaus sprac voren.</l>
<l>"Twaeren," seid hy, "een uytvercaren</l>
<l>"Ende een goet ridder is Achilles;</l>
<l>"Het is recht dat men hem te houder es.</l>
<l>"Mer ic en weet hoe men salt keren</l>
<l n="23050">"Dat aldus veel hogher heren</l>
<l>"Hem dus seer laten scheinden.</l>
<l>"Al totdat die werlt sal einden</l>
<l>"Sal men ons verwonnen noemen.</l>
<l>"Synt dat wy hier dus synt comen,</l>
<l n="23055">"Sullen wy keren sonder ghewyn?</l>
<l><pb n="2,248"/> "Hy en is niet wel in synen syn,</l>
<l>"Die ons raet aldus onscone.</l>
<l>"Elcke man sal hoeden syn crone,</l>
<l>"Syn edelheit ende syn eer.</l>
<l n="23060">"Hoe dattet oec daerna verkeer,</l>
<l>"Dit volc moetten wy al ontlyven</l>
<l>"Ende uyt haren lande dryven,</l>
<l>"Die toernen vellen ende die muere</l>
<l>"Ende die pallaes scoen ende duere.</l>
<l n="23065">"Ja ne hiet ons des seker syn</l>
<l><milestone unit="fol" n="162v"/> "Die Got, die heer Apollyn?</l>
<l>"Al en wilt hy niet staen in staden,</l>
<l>"By dien so en laten wy des niet raden.</l>
<l>"Elc sie dat hy syn volc ghecryghe,</l>
<l n="23070">"Soedat hy ten yersten wyghe,</l>
<l>"Die van Troyen so mach bestaen</l>
<l>"Dat sy dusent becopen saen.</l>
<l>"Wy sclaen se eer sy ons ontvlien!</l>
<l>"Sy en hebben niemant die wy ontsien.</l>
<l n="23075">"En hebben sy niet verlaeren Hector,</l>
<l>"Die altoes in die porse was voren?</l>
<l>"Der en is niemant van groter ghewelt,</l>
<l>"Sy en houden voer ons nummer tfelt.</l>
<l>"Willen wy ons een luttel pynen,</l>
<l n="23080">"Haer cracht sal haer al ontwynen."</l>
<l>                Ulixes antworde hem altehant,</l>
<l>Die beste taelman die men vant.</l>
<l>"Heer," sprac hy, "ghy segt quaet.</l>
<l>"Haddys my ghevraghet raet,</l>
<l n="23085">"Ghy en hadt gheantwoert niet so saen.</l>
<l>"Nu wanen sy die by u staen,</l>
<l>"Beide die grote ende die clene,</l>
<l>"Dat ghyt segt om u wyf allene.</l>
<l>"Hier en is piemant opten oever,</l>
<l n="23090">"Hy en is om Achilles te droever.</l>
<l><pb n="2,249"/> "Ic heb hem liever, sonder faelge,</l>
<l>"Mit my alleen in een battaelge,</l>
<l>"- Die wil die houd my aver bloet -</l>
<l>"Dan ic had te diere noot</l>
<l n="23095">"Dusent ridders wel opgheseten.</l>
<l>"Wy sullens wel die waerheit weten</l>
<l>"Eert spel sal ten einde comen.</l>
<l>"Oec hebbent wy nu al vernomen.</l>
<l>"Mach ons gheen goet van hem gescien,</l>
<l n="23100">"Men sal ons veel te myn ontsien.</l>
<l>"Dat doen ons die vyande aen schyn.</l>
<l>"Dies hebben wy verlies ende pyn,</l>
<l>"Synt hy ons is onghereet.</l>
<l>"Wert ons lief is ofte leet,</l>
<l n="23105">"Wy moeten doen dat hy ons hiet.</l>
<l>"By den Heer diet al ghebiet,</l>
<l>"Ende by trouwen die ic sculdich ben,</l>
<l>"Stryden wy sonder troest van hem,</l>
<l>"Laster ende groet verlies</l>
<l n="23110">"Sullen wys ontfaen, syt seker dies,</l>
<l>"Ist int beligghen, ist in den stryt.</l>
<l>"By dien so dunct my wel tyt</l>
<l>"Dat men neem alsulcken raet,</l>
<l>"Die wyle dat dese vrede staet,</l>
<l n="23115">"Daer wy ons by uytter noot</l>
<l>"Loessen moghen van der doot.</l>
<l>"Hy en dunct my niet te seer riesen,</l>
<l>"Die van IJ quaden dat beste can kiesen."</l>
<l>                - "Ghy, heren," sprac doe Dyomedes,</l>
<l n="23120">"My dunct dat hier vreselicker es</l>
<l>"Ghescapen om onse hoeft,</l>
<l>"Dan Menelaus oec gheloeft,</l>
<l>"Die ons hier daghet om te sclaen</l>
<l>"Ende jamerlicke die doot ontfaen.</l>
<l n="23125">"Wat ghave hy derom dat wy storve</l>
<l><pb n="2,250"/> "Ende dat hy syn wyf verworve!</l>
<l>"Men lates ons een einde maken.</l>
<l>"Hy en sal niet raden sulcke saken,</l>
<l>"Die niemant en pryst sonder hy.</l>
<l n="23130">"Twaeren, alsoe duncket my</l>
<l>"Dat hy niet en wil bekynnen</l>
<l>"Wat ridderen daer noch syn bynnen.</l>
<l>"Ghy segt dat haer cracht is cleen</l>
<l>"Synt dat Hector is doot alleen.</l>
<l n="23135">"Teghen ons sullen sy hem cleyn vermeten.</l>
<l><milestone unit="fol" n="163r"/> "Mer dat wil ic u doen weten,</l>
<l>"Ten is in al der werlt wyt</l>
<l>"Gheen ridder nu ter tyt</l>
<l>"Beter dan Troylus, die vrome.</l>
<l n="23140">"Waer dat men tot enen stryde come,</l>
<l>"Hy en is niet crancker dan syn broeder.</l>
<l>"In enich orloghe is hy vroeder,</l>
<l>"Soe vroem ende so stout is hy,</l>
<l>"Ic waen hy luttel crancker sy.</l>
<l n="23145">"Van niemant en suldy horen</l>
<l>"Dies hem yet doet te voren.</l>
<l>"Ic hebbes gheproeft mitter hant,</l>
<l>"Mer hy is vromich ende vaeliant."</l>
<l>                Ulixes sprac al tselve mede.</l>
<l n="23150">Dese reden om den vrede.</l>
<l>Luttel goets heves ghebraken,</l>
<l>Sy hebben Menelaus verspraken.</l>
<l>Torloghe hebben sy seer ontsecht,</l>
<l>Mer het waer saen anders ghewecht.</l>
<l n="23155">Alst Calcas wist, die verrader,</l>
<l>Riep hy daer syt allegader:</l>
<l>"Hoert, ghy heren, wat ist dat ghy wilt doen?</l>
<l>"Het is groet laster, ghy baroen,</l>
<l>"Dat ghy wilt rumen dese lande</l>
<l n="23160">"Ende pays maken teghen die vyande.</l>
<l><pb n="2,251"/> "Dat is teghen der Gaden beheet.</l>
<l>"Het soud hem wesen alsoe leet</l>
<l>"Dat wy te lande niet en quamen,</l>
<l>"Verdrincken souden wy al te samen</l>
<l n="23165">"Van haeren toerne, dat seg ic u.</l>
<l>"Men moet haeren wille doen nu.</l>
<l>"Ghy moet verwynnen uwe viande,</l>
<l>"Eer ghy keert in uwen lande.</l>
<l>"Dit sal corttelicke gheschien.</l>
<l n="23170">"Sy wetent wael diet al voersien.</l>
<l>"Haer ghepeins, haer hoghe raet,</l>
<l>"Die in allen tyden volgaet,</l>
<l>"Is verre dan des menschen synne.</l>
<l>"Doch weet ic wael ende kynne</l>
<l n="23175">"Dat ghy hier sult eer bejaghen</l>
<l>"Ende die stat wynnen in cortten daghen.</l>
<l>"En laet uwen moet niet vergaen.</l>
<l>"Die Gaden dadent my verstaen,</l>
<l>"Dat sy laten sullen haer leven</l>
<l n="23180">"Ende uytten lande syn verdreven."</l>
<l>                Omdat hem Calcas ginder riet,</l>
<l>- Dat lesen wy - en dorren sy niet</l>
<l>Om pays spreken noch om soen.</l>
<l>Aldus sceiden die baroen.</l>
<l n="23185">                Die IJ maende gheduerden die vrede</l>
<l>Tusschen den Griecken ende der stede.</l>
<l>Dien vrede hielt men ginder wel</l>
<l>Datter niemant en misvel.</l>
<l>Eer die vrede uyt ghinc</l>
<l n="23190">Begayden die Troyen haer dinc;</l>
<l>Sy daden haer halsberch scueren</l>
<l>Ende bereiden haer coffertueren;</l>
<l>Scarpe speren daden sy maken,</l>
<l>Daer sy hem mede onderstaken</l>
<l n="23195"><pb n="2,252"/> Daeraen ponjoen menghertiere.</l>
<l>Den dach en saghen sy niet so schiere</l>
<l>Sy en syn te velde uytghetrect,</l>
<l>Haer orssen ter cuere wel verdect</l>
<l>Mit baudekyn ende mit sindale</l>
<l n="23200">Ende mit pelve imperale.</l>
<l>                Nu is die vrede uytghegaen,</l>
<l>Die van bynnen setten hem saen.</l>
<l>Ayax ende Thelamon</l>
<l>- Soe deed die coninc Aghamennon -</l>
<l n="23205"><milestone unit="fol" n="163v"/> Dese synt die men yerst ghewapent siet.</l>
<l>Sy en waeren qualixte ghewapent niet.</l>
<l>Veel goede ridders waeren</l>
<l>Te samen in die IJ yerste scaeren.</l>
<l>Menelaus ende Dyomedes</l>
<l n="23210">Hadden der veel, des syt ghewes,</l>
<l>Die stout syn ende haer viande fel,</l>
<l>Ende daertoe ghewapent wel.</l>
<l>Der is menich die veel van wapen weet.</l>
<l>Ende tierst dat sy waeren ghereet</l>
<l n="23215">Reden sy teghen die van bynnen,</l>
<l>Die sy opt tfelt voer hem kynnen.</l>
<l>Daert sclecht was, op sconen lande,</l>
<l>Ghemoeten hem saen die viande.</l>
<l>Daer waeren oec ten selven stonden</l>
<l n="23220">Twee dusent banieren ontwonden.</l>
<l>Die liet men int versamenen sincken.</l>
<l>Luttel yemant mocht daer ontwincken:</l>
<l>Scilde scoerden, speren braken,</l>
<l>Ridderen vielen; daer sach men maken</l>
<l n="23225">Doer halsberghe menghe scoere,</l>
<l>Dat die speren voeren daerdoere,</l>
<l>Want sy daer niemant en meden.</l>
<l>Droeve maere wort der noch heden.</l>
<l><pb n="2,253"/> Men trac daer uyt sweerde ghenoech,</l>
<l n="23230">Daer men meed op helme scloech;</l>
<l>Daer mocht men hoefde af sien varen,</l>
<l>Ende menghen roepen ende misbaren</l>
<l>Mit luder stymmen in droeve moede.</l>
<l>Al dat volc was bestort mit bloede.</l>
<l n="23235">Daer lach doot menich ridder milde</l>
<l>Onder die speren ende die scilde,</l>
<l>Ende sulc die leefden noch onder die porsse.</l>
<l>Daer ginghen ydel die goede orsse,</l>
<l>Want sy waeren sonder hoeder.</l>
<l n="23240">Troylus wrac synen broeder</l>
<l>Alsoe seer, seit die jeeste,</l>
<l>Dat hy doot scloech veel der meeste;</l>
<l>Daer hy sach die meeste porsse</l>
<l>Daer reet hy doer mit orsse;</l>
<l n="23245">Hy scloech op hem haer ende daer.</l>
<l>Daer en was so stoutten scaer,</l>
<l>Hy en deed se wycken in dien daghe.</l>
<l>Soe seer ontsach men syn sclaghe,</l>
<l>Soe langhe dat hy se mit ghewelt</l>
<l n="23250">Voer hem rumen deed dat velt.</l>
<l>Totten tentten heft hy se ghebrocht,</l>
<l>Dat heft menich hoeft becocht.</l>
<l>Daertoe had hy hulp groot:</l>
<l>Wel XX dusent sweerde al bloot</l>
<l n="23255">Holpen hem die Griecken jaghen.</l>
<l>Den prys hebben sy vandaer ghedragen.</l>
<l>Aver waer seg ic u dat,</l>
<l>Sy maecten haer viande mat.</l>
<l>Veel hebben sy der doot ghesclaghen,</l>
<l n="23260">Die der opden velde laghen;</l>
<l>Ende veel meer hadden ghedaen</l>
<l>En had hem die dach niet ontgaen.</l>
<l>Baven twee hondert man</l>
<l><pb n="2,254"/> - Dares die en lieghet ons dan -</l>
<l n="23265">Had Troylus den prys ghewonnen,</l>
<l>Dien hem die Griecken seer vergonnen.</l>
<l>Blyde ende vroe, al haeren pat</l>
<l>Reden sy te Troyen in die stat.</l>
<l>Men clagheden die doden, ende ghewonden</l>
<l n="23270">Ghenas men so men best conde:</l>
<l>Men gaf hem gherne ende cofte</l>
<l>Die dinc die hem helpen mochte.</l>
<l>                Buten is dat heer stille,</l>
<l>Want sy hadden haeren onwille.</l>
<l n="23275">Daer en sanc niemant noch en loech:</l>
<l><milestone unit="fol" n="164r"/> Erre waeren sy ende droevich ghenoech;</l>
<l>Groet was tferlies, cleen was tgewyn,</l>
<l>Wel dusent ghewonden laghen daerin,</l>
<l>Die half cume sullen ghenesen</l>
<l n="23280">Of luttel meer in stryde wesen.</l>
<l>Diegheen die wapen mochten dragen</l>
<l>En weten wat doen dan seer claghen</l>
<l>Ende daertoe haere maghen bewenen,</l>
<l>Der sy verloren menich enen.</l>
<l n="23285">Het is recht, want het hoert ten stryde</l>
<l>Dat mens droeve sal syn ende blyde.</l>
<l>                Een stuc laghen sy sonder vrede</l>
<l>Buten ende bynnen mede.</l>
<l>Hier coemt aen die XIIIJ<hi rend='sup'>t</hi><hi rend='sup'>e</hi> stryt,</l>
<l n="23290">Daer men, in wel cortter tyt,</l>
<l>Menich prinche groet vernoy</l>
<l>Sal sien hebben eer lyt die tornoy,</l>
<l>Hertoghen ende amerale.</l>
<l>Die Troyene hebben te dien male</l>
<l n="23295">Die Griecken fellicke ghesocht</l>
<l>Ende hem herde duere becocht</l>
<l>Dien scade dien sy hem waenden doen:</l>
<l><pb n="2,255"/> Der bleven wel twe dusent baroen.</l>
<l>Sy versamende mit haere lude;</l>
<l n="23300">Eer sy van den velde sciede</l>
<l>Quam hem te ghemoete Troylus</l>
<l>Ende die scone Tydeus:</l>
<l>Daer wert Dyomedes ghevelt</l>
<l>Ende ghesteken mit ghewelt</l>
<l n="23305">Doer synen lichaem altemale,</l>
<l>Soe dattet ponjoen van sindale</l>
<l>Bleef steken in syn syde;</l>
<l>Voer doot droech men hem uytten stryde.</l>
<l>Troylus die deedt hem int ghemoet,</l>
<l n="23310">Daert sach menich ridder goet.</l>
<l>Oec seid hy hem te synen scande:</l>
<l>"Gaet henen ende rust u te hande</l>
<l>"Mit des verraders Calcas dochter;</l>
<l>"Sy mynt u, u sals syn te sochter.</l>
<l n="23315">"Ic waen dat ghyter nummer en saghet,</l>
<l>"Mer dat ic wille dat ghy draghet</l>
<l>"Selven die baetscap te haer:</l>
<l>"Dat ghy hier wert ghenoept so swaer</l>
<l>"Ende dat sy my so qualicke liet,</l>
<l n="23320">"Heft u beraden dit verdriet.</l>
<l>"By u ontbiede ic haer dat</l>
<l>"Dat ghy by my dit hebt ghehadt.</l>
<l>"Noch wortter sulc also seer verdoemt,</l>
<l>"Eert orloech noch ten einde coemt.</l>
<l n="23325">"Ghy sult weten dat ghy wachte</l>
<l>"Sult moeten ducwil mynen scachte.</l>
<l>"Al heft Bryseida ghedaen</l>
<l>"Saken die een deel mistaen,</l>
<l>"Ic waen sy veel te sachter leeft,</l>
<l n="23330">"Synt sy enen troester heeft.</l>
<l>"Het is wysheit dat sy in u eer</l>
<l>"Wint haeren cost ende haer teer!"</l>
<l><pb n="2,256"/>                 Menich hoerdent, wildyt weten,</l>
<l>Diet wel node soud vergheten.</l>
<l n="23335">Van beiden syden, - dies sy vermaent, -</l>
<l>Ten was dach in alle die maent,</l>
<l>Ten was te hondert stede vertelt.</l>
<l>Groet hantgesclach was op dat velt</l>
<l>Dat Dyomedes was ghewont.</l>
<l n="23340">Noyt en sach man tot eenre stont</l>
<l>Soe menghen ridder tonghemake</l>
<l>Noch die hem meer pynen om wrake.</l>
<l>X<hi rend='sup'>m</hi> speren sach men daer breken</l>
<l>Ende menghen ridder avesteken.</l>
<l n="23345">Aghamennon marcte dies</l>
<l>Dat so groet was dat verlies;</l>
<l><milestone unit="fol" n="164v"/> Dyomedes hielt hy aver doot:</l>
<l>Mit eenre scaren herde groot</l>
<l>Reet hy den Troyen naer.</l>
<l n="23350">Ic weet dat wel aver waer</l>
<l>Dat men herde seer daer vacht,</l>
<l>Synt dat hy quam mit synre cracht.</l>
<l>Hy deedt selven wel te diere stont:</l>
<l>Onder doot ende ghewont</l>
<l n="23355">Heft hy der wel hondert ghevelt,</l>
<l>Mer ic waen hyt swaer ontgelt,</l>
<l>Want Troylus die reet hem aen,</l>
<l>Die niet en verdriet die syn te sclaen;</l>
<l>Hy maecte mit synen scarpen sweerde</l>
<l n="23360">In haer helme grote scaerde;</l>
<l>Soveel scloech hy der in hare scaren</l>
<l>Dat sys alle te droever waeren.</l>
<l>Menelaus heft hy ghewont</l>
<l>Dat hy waent sterven in cortter stont:</l>
<l n="23365">Omdat hy den sclach heft ontfaen</l>
<l>En was daer gheen langher staen,</l>
<l>Mer hy toech achter aver rue;</l>
<l><pb n="2,257"/> Van den hoefde liet hy daer een stuc.</l>
<l>In aventueren was hy seer.</l>
<l n="23370">Synt in die aventuer was die heer</l>
<l>Haddent die Griecken al verloren:</l>
<l>Sy weecken den Troyenen voren.</l>
<l>Troylus die ginc se jaghen;</l>
<l>Ic en weet niet van hoe menghen daghen</l>
<l n="23375">Die battaelge lanc was, twaeren,</l>
<l>Mer die aen beiden syden waeren</l>
<l>- Seit Dares, dies ghedencken can -</l>
<l>Verloren herde menghen man.</l>
<l>Die van buten verloeren meest,</l>
<l n="23380">-Aldus telt ons die jeest. -</l>
<l>Drie verloeren sy der teghen enen.</l>
<l>Dat mosten sy claghen ende bewenen.</l>
<l>                Nu heft ghesien Aghamennoen</l>
<l>Syn lude dus onderdoen,</l>
<l n="23385">Ende den scade van hem allen</l>
<l>Op syn naeste maghe vallen,</l>
<l>Ende sy altoes mit ghewelt</l>
<l>Ommer rumen mosten dat velt.</l>
<l>Hy deed soeken aen die stede,</l>
<l n="23390">Dat men gave een half jaer vrede.</l>
<l>Syn bade heft hy daer ghesent,</l>
<l>Die hy best gheraect kent</l>
<l>Ende tot sulcken rade goet.</l>
<l>Priamis was wys ende vroet</l>
<l n="23395">Ende nam te synen rade ghinder</l>
<l>Syn baroen ende syn kinder.</l>
<l>Alle seiden sy dat sys niet en wouden</l>
<l>Noch ghedoghen niet en souden</l>
<l>Dat men den vrede naem so lanc,</l>
<l n="23400">Mer sy souden aen haeren danc</l>
<l>So langhe op die Griecken tornieren,</l>
<l><pb n="2,258"/> Dat sy se souden alle scoffieren,</l>
<l>So datter niemant en ontghinghe,</l>
<l>Ende verbernen die scepinghe,</l>
<l n="23405">Datter een niet van den heren</l>
<l>Ten lande en mocht wederkeren,</l>
<l>Men en soud se vaen ende sclaen ter doot.</l>
<l>Een half jaer, dat is termyn groot!</l>
<l>Daer was ghededinct seen om den vrede,</l>
<l n="23410">Mer, - ic en weet wies raet men deede, -</l>
<l>Hy was ghegeven een half jaer.</l>
<l>Ghetrouwelicke, dat is waer,</l>
<l>Men hielden wel, al sonder waen.</l>
<l>Tierst dat die sake was ghedaen</l>
<l n="23415">Ende die doden waeren verbrant,</l>
<l>Rusten sy hem altehant</l>
<l><milestone unit="fol" n="165r"/> Ende saghen alle om haer beste.</l>
<l>Die van bynnen maecten haer veste.</l>
<l>                Menelaus die was ghewont</l>
<l n="23420">Ende Dyomedes, dat is u condt.</l>
<l>Aghamennon ende die ghenoet</l>
<l>Hadden daerom vrese groet.</l>
<l>Meisters hadden sy diet wel conden,</l>
<l>Doch laghen sy langhe van den wonden.</l>
<l n="23425">Men deed hem haer ghevoech ghereet,</l>
<l>Eer die vrede half gheleet,</l>
<l>Sodat sy worden al ghesont.</l>
<l>Doe Dyomedes dus was ghewont</l>
<l>Ende Calcas dochter dat vernam,</l>
<l n="23430">Dwanc sy haer, al was sy gram;</l>
<l>So en sys nochtant niet decken,</l>
<l>Sy en most menich suchten trecken;</l>
<l>So seer sy haer selven dwanc,</l>
<l>Het quam uyt aen haeren danc</l>
<l n="23435">Dat sy hem mynde baven alle man,</l>
<l>Al en wist hys niet wattan.</l>
<l><pb n="2,259"/> Sy dectent tot aen den dach.</l>
<l>Nu moet comen dat gheclach,</l>
<l>Int thertte had sy grote quale.</l>
<l n="23440">Sy en liets niet doer der lude tale,</l>
<l>Sy en vanden hem in synen pauweloen.</l>
<l>Nu leecht aen hem al haer doen;</l>
<l>Nu moet sy hem int thertte kiesen,</l>
<l>Sy vrucht dat sy hem sal verliesen.</l>
<l n="23445">Vreselicke waeren syn wonden,</l>
<l>Menich droefdes in dien stonden.</l>
<l>Bryseida die weenden seer:</l>
<l>Doer Calcas en liet sys myn noch meer,</l>
<l>Doer dreighen noch doer ghebieden,</l>
<l n="23450">Doer ghebot noch doer mieden,</l>
<l>Sy en ghinc ducwil daer.</l>
<l>Nu mach ment weten apenbaer</l>
<l>Dat al haer syn aen hem staet,</l>
<l>Haer ghepens, haer toeverlaet.</l>
<l n="23455">Nu weet men wel, al sonder waen,</l>
<l>Dat sy seer heeft misdaen,</l>
<l>Want sy Troylus heft ghelaten</l>
<l>By onrecht ende mit ommaten.</l>
<l>Haer dunct dat sy al te seer</l>
<l n="23460">Misdaen heft desen heer,</l>
<l>Die scoen is, vromich ende ryc,</l>
<l>Ende niemant en leeft die hem ghelyc.</l>
<l>Haer selve leest sy dese prieme:</l>
<l>"Van my en wort meer goede rieme</l>
<l n="23465">"Of oec ghemaket liet.</l>
<l>"Desen scade ende dit verdriet</l>
<l>"Verdienden ic, eer meer, eer myn.</l>
<l>"Quaet was myn raet ende myn syn,</l>
<l>"Dat ic laten soud myn lief,</l>
<l n="23470">"Dat hem teghen my niet en verhief.</l>
<l>"Twaeren, ic en deed niet dat beste;</l>
<l><pb n="2,260"/> "Ic sout in mynre hertten veste</l>
<l>"Alsoe vast hebben ghedaen</l>
<l>"Dat ic gheen ander en had ontfaen;</l>
<l n="23475">"Ic ben vals ende van synnen licht.</l>
<l>"Ja en leerd ons dat ghedichte,</l>
<l>""Die hem hueden wil wael</l>
<l>""En ghelove niet der lude tael:</l>
<l>""By sconen woerden syn bedroghen</l>
<l n="23480">""Die vroetste die wesen moghen."</l>
<l>"Nu lesen sy ende scryven menghen brief</l>
<l>"Van my die my niet en hebben lief.</l>
<l>"Die vrouwen bynnen Troyen echt</l>
<l>"Sullen my haeten, dat is wael recht.</l>
<l n="23485">"Ic heb ghedaen den vrouwen scande</l>
<l>"Ende den joffrouwen van den lande.</l>
<l>"Het rouwet my, dat is te spade,</l>
<l>"Dat ic ben loes ende onghestade,</l>
<l><milestone unit="fol" n="165v"/> "Want die beste heft my ghemynt,</l>
<l n="23490">"Die ommer joffrouwe mynne ghewynt.</l>
<l>"Ic soud se mynnen die Troyen mynnen,</l>
<l>"Ende haeten int thertte bynnen</l>
<l>"Alle die jaghen om haeren scade:</l>
<l>"Dus hiet men my vroet ende ghestade.</l>
<l n="23495">"Ten waer hiertoe comen niet.</l>
<l>"Mer, dat ic uyter stat schiet</l>
<l>"Ende hier quam, dat was my quaet.</l>
<l>"Sonder lief ende sonder raet,</l>
<l>"Des most ic doen in myn ghedochte</l>
<l n="23500">"Daer myn hert op rusten mochte.</l>
<l>"My en quam hier buten ghenen troest</l>
<l>"Daer ic by mocht syn verloest.</l>
<l>"Ic waer eer sonder hulp doot</l>
<l>"Eer ic waer comen uytter noot!</l>
<l n="23505">"Ic waen, ic doot waer langhe stont</l>
<l>"Eer ic waer worden ghesont.</l>
<l><pb n="2,261"/> "In domheit dat ic my heb beraden.</l>
<l>"Ic coes dat beste van tween quaden,</l>
<l>"Des soe moet ic wesen vroe</l>
<l n="23510">"Dattet nu comen is alsoe.</l>
<l>"Sulc macht begrypen oec te quade</l>
<l>"Die my troesten soud te spade.</l>
<l>"Waer alle die werlt vro ende blyde</l>
<l>"Ende ic in rouwen ende in nyde,</l>
<l n="23515">"Dat en hulp my meer noch myn.</l>
<l>"Mer wy wondert in mynen syn</l>
<l>"Dat ic aldus seer dole.</l>
<l>"Ten hoert niet ter mynnen scole,</l>
<l>"Die se ghetrouwelicke draghet,</l>
<l n="23520">"Dat hem int thertte wanhaghet.</l>
<l>"Soe dat ic van rouwen wene</l>
<l>"Somewile ist goet, dat ic mene.</l>
<l>"Ic en weet wat doen, mer dit is aldus.</l>
<l>"Wel moet varen Troylus:</l>
<l n="23525">"Ic en machs niet mynnen, noch hy my.</l>
<l>"Aen desen houd ickes my bedy.</l>
<l>"Ic woud dat ic had sulc ghedochte,</l>
<l>"Dat ic syns vergheten mochte</l>
<l>"Ende dat ons is ghesciet te voren,</l>
<l n="23530">"Want deraf coemt my die meeste toren.</l>
<l>"Hy begrypt myns selfs syn,</l>
<l>"Dies heb ic joyen veel te myn.</l>
<l>"Mer nu moet ic keren aen desen</l>
<l>"Al myn ghepens. Het moet dus wesen.</l>
<l n="23535">"Ist goet, ist quaet, hoe dattet es,</l>
<l>"Ic moet doen dat Dyomedes</l>
<l>"Syn mynne keert aen my,</l>
<l>"Alsoe dat ickes te beter sy</l>
<l>"Ende hy meed, het moet doch wesen.</l>
<l n="23540">"Nu is myn hertte ghenesen.</l>
<l>"Ic doen dat hem duncket goet,</l>
<l><pb n="2,262"/> "Nummer en toen ic hem avermoet.</l>
<l>"Ic heb langhe ghenoech gheleert.</l>
<l>"Ic doen al daer hy hem aen keert</l>
<l n="23545">"Ende dat nae synen wil al.</l>
<l>"Got wouts, hoet hem vergaen sal."</l>
<l>                Nu wil ic u een sake ontdecken,</l>
<l>Also als die buecke vertrecken,</l>
<l>Dat bynnen een beelde was,</l>
<l n="23550">Ghemaect in die eer van Pallas,</l>
<l>Daeraen haer ghelove lach,</l>
<l>Dat nummermeer in ghenen dach</l>
<l>Verwonnen en mocht wesen die stat,</l>
<l>Also langhe als sy hadden dat.</l>
<l n="23555">In syn Romans so scryft Benoet</l>
<l>Een dinc die my vernoit,</l>
<l>Dat Athenor soud hebben ghenomen</l>
<l>Ende soud te Ulixes syn comen</l>
<l>Ende hebben hem dat beelde ghebrocht;</l>
<l n="23560"><milestone unit="fol" n="166r"/> Mer, had hy die waerheit besocht</l>
<l>In buecken die men leest in scolen,</l>
<l>Soe en had hy niet moghen dolen.</l>
<l>Ic wilt u tellen mitter haest,</l>
<l>So ic mach der waerheit naest,</l>
<l n="23565">Hoet was ghenomen ende by wies rade.</l>
<l>                Calcas, die valsche ende die quade,</l>
<l>Proefde waerby dat wesen mochte</l>
<l>Dat men in Troyen seghe vochte.</l>
<l>Daer pynde hy om, ende vernam</l>
<l n="23570">Dat al om Pallas beelde quam.</l>
<l>Dat beelde hiet Palladium.</l>
<l>Die baroen ontboot hy som,</l>
<l>Aghamennon ende Ulixes,</l>
<l>Menelaus ende Dyomedes.</l>
<l n="23575">"Ghy heren," sprac hy, "nu hoert na my.</l>
<l><pb n="2,263"/> "Weetty wat in Troyen sy</l>
<l>"Dat die stat niet wynnen en laet?</l>
<l>"Ic seg u, ist dat ghy raet.</l>
<l>"Ylus, der yerster coninghen een,</l>
<l n="23580">"Die aen Troyen leid steen</l>
<l>"Ende die Ylion begonde,</l>
<l>"Hy was een langhe stonde</l>
<l>"Voer den coninc Assaratus.</l>
<l>"Van hem lesen wy aldus,</l>
<l n="23585">"Dat van synen ghesclechte quam</l>
<l>"Lamedon, die Got was gram.</l>
<l>"Gene Ilus, die grote heer,</l>
<l>"Maecten een monster in Pallas eer,</l>
<l>"Die van den ridderen is gadynne.</l>
<l n="23590">"Aldaer so setten hy oec inne</l>
<l>"Een beelde herde wel gheraect,</l>
<l>"Dat is na eenre vrouwen ghemaect,</l>
<l>"Ghewapent uyttermaten wale</l>
<l>"Mit enen helme van fynen stale;</l>
<l n="23595">"Aen hare syden enen brant</l>
<l>"Ende enen spiet in haer hant.</l>
<l>"Ten was man in ghenen daghen</l>
<l>"Soe coen, diet al bloet besaghen.</l>
<l>"Waert dat yemant dorst ghetelen,</l>
<l n="23600">"Dat hy dat beelde mochte stelen,</l>
<l>"Hy mochtes syn seker ende apenbaer</l>
<l>"Dat Troyen ons eyghen waer."</l>
<l>                Dyomedes sprac saen:</l>
<l>"Ulixes, salt yemant bestaen,</l>
<l n="23605">"Dat sullen wesen ghy ende icke.</l>
<l>"In Troyen, na dien dat ic micke,</l>
<l>"Syn ons alle die straten cont.</l>
<l>"Ghewynnen wy den rycken vont,</l>
<l>"So werden onse saken sien,</l>
<l n="23610">"Wy versclaen alle die Troyen."</l>
<l><pb n="2,264"/> Ulixes sprac: "Ic doet ghereet.</l>
<l>"Synt dat in Troyen aldus steet,</l>
<l>"Her Calcas, wie hevet in hoeden?"</l>
<l>Hy sprac: "Het is enen vroeden</l>
<l n="23615">"Bevalen, die heit Thean;</l>
<l>"Hy is pape die selve man;</l>
<l>"Hy is myn neve ende ic die syn.</l>
<l>"Gruet hem van den monde myn;</l>
<l>"Ghelaeft hem scat ende goet:</l>
<l n="23620">"Aen goet staet hem al syn moet."</l>
<l>Ulixes sprac: "Macht aen hem dieden</l>
<l>"Dat men hem belavet mieden,</l>
<l>"Ic salre hem ghenoech gheloven,</l>
<l>"Mach ic niet anders dat beelde roven."</l>
<l n="23625">                Tierst dat dach ende nacht versciet</l>
<l>Voren sy daer ende en lietens niet.</l>
<l>Al daer die muer was herde vast</l>
<l>Ende men ontsach enghenen gast,</l>
<l>Hadden sy een dinc ghemaect van lederen,</l>
<l n="23630">Daer sy meed aver ende weder</l>
<l>Clommen aver die hoghe muer.</l>
<l>Sy ghingen die stat al duer</l>
<l><milestone unit="fol" n="166v"/> Totdat sy quamen in Pallas kercke,</l>
<l>Die ghemaect was van dueren wercke.</l>
<l n="23635">Die vonden sy al wyde ontdaen;</l>
<l>Die twee syn inghegaen</l>
<l>Ende mercten haer ende daer.</l>
<l>Thean sat voer den outtaer</l>
<l>Dat Pallas beelde op stont.</l>
<l n="23640">Ulixes viel aen synen mont</l>
<l>Ende seid: "Heer, u gruet u vrient</l>
<l>"Dien menich hoghe prinche dient,</l>
<l>"Dat is Calcas, die wyse man.</l>
<l>"Aen u sent hy ons, Thean,</l>
<l n="23645">"Om te ontdecken een heymelichede."</l>
<l><pb n="2,265"/> - "Willecoem," sprac Thean, "hier ter stede.</l>
<l>"Hoe vaert Calcas, myn lieve neve?"</l>
<l>- "Ic waen, hy in vrouden leve.</l>
<l>"Siet, hy wilt u maken rycke,</l>
<l n="23650">"Ende wy allen sekerlicke,</l>
<l>"Dat uwen kinden ende uwen maghen</l>
<l>"Ghebreken en mach in ghenen daghen</l>
<l>"Van goude ende van anderen goede,</l>
<l>"Opdattet waer by uwen ghemoyde</l>
<l n="23655">"Dat ghy ons gheft Palladium:</l>
<l>"Wy soudens u dancken noch som.</l>
<l>"Ic ben Ulixes. Die misdaet</l>
<l>"Wil ic dat al op my gaet.</l>
<l>"Al dit volc cleen ende groet</l>
<l n="23660">"Blyft al arm ofte doot.</l>
<l>"Ende moghet selven weldich wesen</l>
<l>"Ende sonder verwyten van desen.</l>
<l>"Al dat ic heb, ende Dyomedes,</l>
<l>"Moegdy deylen, des syt ghewes.</l>
<l n="23665">"Nu proeft hoedanich toeverlaet</l>
<l>"Mach u die scat doen die hier staet!"</l>
<l>                Thean die was daer alleen.</l>
<l>Hy penst: "Myn hulp is cleen.</l>
<l>"Willen sy my sclaen, sy moghent doen,</l>
<l n="23670">"Ende nemen dat Paladioen".</l>
<l>Aldus sweech hy langhe stont.</l>
<l>Ulixes sprac: "Nu maect ons cont</l>
<l>"Wat ghy dermeed wilt hebben ghedaen".</l>
<l>Thean loec syn oghen saen</l>
<l n="23675">Ende seid: "Doet dat ghy ghebiet.</l>
<l>"Ic en cans u ontsegghen niet,</l>
<l>"Mer ic en wils niet aensien</l>
<l>"Of u saken al volschien.</l>
<l>"Ghedencket myns, des bid ic u.".</l>
<l n="23680">Sy seiden: "Dat sweren wy u nu,</l>
<l><pb n="2,266"/> "Op Pallas, diet selven aenhoert,</l>
<l>"Ist dat wy wynnen die poert,</l>
<l>"Dat wy dy sullen rycke maken."</l>
<l>                Aldus ende by dusdanighe saken</l>
<l n="23685">Stalt die quade valsche man,</l>
<l>Daer syn oghen loec Thean,</l>
<l>Pallas beelde, ende ghinc dane</l>
<l>Mit groter haest, na mynen wane.</l>
<l>Tierst dat hy int theer quam,</l>
<l n="23690">Waen ic dat nie man en vernam</l>
<l>Sulcke blytscap als daer was.</l>
<l>Mit luder stemmen riep Calcas:</l>
<l>"Syt alle vorwertmeer in joyen,</l>
<l>"Ons is die stat van Troyen!"</l>
<l n="23695">Dat waen ic wel, al wast vorsproken,</l>
<l>Dat synt seer duer wert ghewroken</l>
<l>Op Ulixes ende op Calcas,</l>
<l>Als ic u cont sal maken das,</l>
<l>Eer ic laet die jeeste blyven.</l>
<l n="23700">Dese dinc die wy bescryven,</l>
<l>Scryft Benoyt, - des heft hy lachter, -</l>
<l>Dat langhe ghescieden daerachter,</l>
<l>Sodat Achilles was verscleghen.</l>
<l>Mer so veel buecke segghen derteghen,</l>
<l n="23705">Dat ickes hem niet en volghe allen,</l>
<l><milestone unit="fol" n="167r"/> Teghen allen danderen ghemeen.</l>
<l>Palladium wert dus ghenomen,</l>
<l>Langhe daerna was te Romen comen.</l>
<l>Daer wast verbaden menghen dach,</l>
<l n="23710">Dattet niemant bloet aen en sach.</l>
<l>Apius, een hoghe man,</l>
<l>En woud hem niet houden deran,</l>
<l>Hy en wout al onbedect sien:</l>
<l>Syn oghen verloes hy mittien</l>
<l n="23715"><pb n="2,267"/> Ende bleef om die saken blynt.</l>
<l>Dus ist in den jeesten bekint.</l>
<l>                Bynnen den vrede van den halven jaer</l>
<l>Bereiden hem die Griecken daer</l>
<l>Ende hadden daer veel parlementen.</l>
<l n="23720">Om te besien by wat conventen</l>
<l>Sy haer dinc volbrenghen mochten.</l>
<l>Leet wast hem dat sy seer vochten</l>
<l>Ende hem Achilles niet en stont in staden,</l>
<l>- Dus sprac hy als sy waeren verladen: -</l>
<l n="23725">Die die scaren doerbrac</l>
<l>Ende die ridderen ave stac,</l>
<l>Die ducke dat suete mitten sueren</l>
<l>Op die viande dorst aventueren,</l>
<l>Te ors ende te voet, hy wast alleen.</l>
<l n="23730">Groet wast verlies, tghewyn cleen,</l>
<l>Synt dat hy die wapen begaf</l>
<l>Ende des orloghes stont af.</l>
<l>By ghemenen rade te samen,</l>
<l>Die sy onder hem allen namen,</l>
<l n="23735">Hebben sy te hem Aghamennon ghesent.</l>
<l>Hy was syn vrient, dat is bekent.</l>
<l>Nestor, die oude, ghinc mit hem daer,</l>
<l>Die seer vroet was, dat is waer.</l>
<l>Beseten hebben sy hem ghemene</l>
<l n="23740">In een pauweloen allene.</l>
<l>Sy seiden hem al haer ghedachte,</l>
<l>Mer hy was des cleen achte;</l>
<l>Sy baden hem dat hy hulp dade,</l>
<l>Ter groter noot, ten nauwen rade</l>
<l n="23745">Ende daer sy ducke in syn bevaen,</l>
<l>Ende hy hem wille in staden staen.</l>
<l>In menghen keer spraken sy hem aen,</l>
<l>Mer ten duyden niet, als ic waen,</l>
<l><pb n="2,268"/> Sy en mochten dat ghebidden noch claghen</l>
<l n="23750">Dat hy wapen wilde draghen.</l>
<l>"Hieraf," sprac hy, "en bidt my niet;</l>
<l>"In stryden meer, so wats gheschiet.</l>
<l>"Maect hier een soen, so doet ghy wel,</l>
<l>"Want dat orloghe is ons te fel.</l>
<l n="23755">"Eer ghy ghelict hier noch een jaer,</l>
<l>"Soe salt hem gaen al te naer.</l>
<l>"Nu is hier Palamedes doot</l>
<l>"Ende menich coninc ende ghenoot.</l>
<l>"Dat is groet scade, dat is ghewes,</l>
<l n="23760">"Want alle die werlt targher es.</l>
<l>"By deser werlt, by deser sonnen,</l>
<l>"En wort die scade niet verwonnen.</l>
<l>"Weet dat wel dat ic des niet en late</l>
<l>"Doer bloetheit of om yemants hate,</l>
<l n="23765">"Mer om die nie in enich ghevecht</l>
<l>"En ghescieden sulc onrecht,</l>
<l>"Ende noch sal so groten avermoet.</l>
<l>"Ic ben die u gheen hulp en doet.</l>
<l>"Wat helpt dat ghy der u toe set?</l>
<l n="23770">"Ic en wille breken niet die wet,</l>
<l>"Noch die ede die ic heb ghesworen.</l>
<l>"Mer alsoe heb ic u vercoren</l>
<l>"Dat ic u niet en mach ontsegghen,</l>
<l>"Hoe na dat icket my mach legghen.</l>
<l n="23775">"Tot uwen verliese ende tot uwen rade,</l>
<l>"Die u rouwen sal te spade,</l>
<l>"Sal ic myn ridders laten vaeren.</l>
<l><milestone unit="fol" n="167v"/> "Nochtan doen icket node twaeren.</l>
<l>"Het is my leet in allen doen.</l>
<l n="23780">"Al leen ic u mynne Mirmidoen,</l>
<l>"Sonder my selven sy niet en vaeren.</l>
<l>"Ende weet dat wel al sonder spaeren,</l>
<l>"Ten is gheen man die se by ghebade</l>
<l><pb n="2,269"/> "Dat icket doer synen wille dade."</l>
<l n="23785">Aghamennon danckes hem seer,</l>
<l>Soe deed Nestor veel meer.</l>
<l>Blydelicke hebben sy oerlof ghenomen</l>
<l>Ende syn in haer tentte comen.</l>
<l>                Soe langhe heft die tyt ghestaen</l>
<l n="23790">Dat die vrede is uytghegaen,</l>
<l>Ende sy hem wapenden mitter vaert.</l>
<l>Tierst dat die dach verclaert,</l>
<l>Haer volc hebben sy in beiden syden</l>
<l>Gheset na dat men sal stryden.</l>
<l n="23795">Achilles hiet alle syn baroen</l>
<l>Voer hem syn harnas aendoen;</l>
<l>Hy scaerden selven al die ghenoet:</l>
<l>Van enen laken purpur roet</l>
<l>Gaf hy hem een teyken saen.</l>
<l n="23800">"Ghy heren," sprac hy, "het moet dus gaen.</l>
<l>"Sonder hoeftman, twaeren,</l>
<l>"Moetty huden te wyghe vaeren.</l>
<l>"Siet dat ghy targher niet en syt</l>
<l>"Als ghy coemt in den stryt.</l>
<l n="23805">"By deser banieren suldy verbouden</l>
<l>"Ende u wel te samen houden.</l>
<l>"Myn hert ister om vervaert</l>
<l>"Dat ghy sonder my daer vaert."</l>
<l>Mittien ontliepen hem die tranen.</l>
<l n="23810">Oerlof namen sy ende ghingen danen,</l>
<l>Vroe ende blyde, sonder waen.</l>
<l>Haer heer heft wel ghedaen</l>
<l>Dat hy hem oerlof heft ghegeven;</l>
<l>Verlaeren docht hem haer leven</l>
<l n="23815">Dat sy in langhe niet en streden.</l>
<l>Daer wort die sulc ontmoet noch heden,</l>
<l>Dat hem scoren sullen syn leden.</l>
<l><pb n="2,270"/> Den clenen stap sy henen reden</l>
<l>Ende bonden haer helm van stale;</l>
<l n="23820">Orssen hadden sy ghedect wale.</l>
<l>Ten tornoy quamen sy gheronnen,</l>
<l>Die nuwelinghe was begonnen</l>
<l>Ende nochtant waster ghejoesteert</l>
<l>Soe, dat menghen ridder deert,</l>
<l n="23825">Soe menghe witte vane goede</l>
<l>Gheverwet wert in roeden bloede;</l>
<l>Menich halsberch was der gheontmaelgeert</l>
<l>Ende menich hellem ghefaelgeert,</l>
<l>Daer die hersene doer dropen.</l>
<l n="23830">Twe dusent orssen sach men daer lopen</l>
<l>Achter velde sonder heer,</l>
<l>Daer die ridders ghequest seer</l>
<l>Opten velde laghen neder.</l>
<l>Hy doerreet se voert ende weder:</l>
<l n="23835">Diegheen die dat wonder doet,</l>
<l>Dat is Troylus, die hem was te goet</l>
<l>Mitten sweerde dat snyden can.</l>
<l>Syns en verbeiden gheen man,</l>
<l>Want hy der veel scloech ontwee</l>
<l n="23840">Die daerna en joesteerden niet mee.</l>
<l>Hy stac den hertoghe van Athenen,</l>
<l>Dat hy viel voer menghen enen.</l>
<l>Dies wan hy op hem een pert,</l>
<l>Dat wel menich marc was wert.</l>
<l n="23845">                Die grote, die stoute Filomenys</l>
<l>Had des daghes groten prys.</l>
<l>Soe deed oec her Polidamas:</l>
<l>Ghevaen had hy den coninc Thoas,</l>
<l>Doe Achilles lude quamen,</l>
<l n="23850">Die en hem mit crachten namen.</l>
<l><milestone unit="fol" n="168r"/> Sy waeren vromich ende stout.</l>
<l>Al versche quamen sy myt ghewout</l>
<l><pb n="2,271"/> Teghen danderen op dat velt.</l>
<l>Soe veel scloeghen sy der mit ghewelt,</l>
<l n="23855">Dattet wonder was in cortter wylen.</l>
<l>Diet seid, men hielt aver ghyle.</l>
<l>So veel scloeghen sy der mit haeren roten,</l>
<l>Hadden die van Parsen niet ghescoten,</l>
<l>Die hem die syde maecte seer,</l>
<l n="23860">Sy hadden der dusent ofte meer</l>
<l>Daer ghewont ende verscleghen.</l>
<l>Mer die Parsene quamen daerteghen,</l>
<l>Die hem scoten menghe wonde</l>
<l>In dat lyf ter selver stonde.</l>
<l n="23865">Troylus was ghescleghen wel naer</l>
<l>In des ouden Nestors scaer.</l>
<l>Sy hadden hem veel na doot mit ghewelt:</l>
<l>Syn ors was onder hem ghevelt;</l>
<l>Daer ontfinc hy menghen sclach</l>
<l n="23870">Ende menghen steke op dien dach,</l>
<l>Eer hem enich hulpe quam.</l>
<l>Tierst dattet Parys vernam</l>
<l>Ende die bastaerde, des conincs kinder,</l>
<l>Ontsetten sy hem schier ghinder.</l>
<l n="23875">En waeren sy niet mit haesten comen,</l>
<l>Men had hem daer syn lyf ghenomen.</l>
<l>Dat weet oec wel averwaer</l>
<l>Dat sy hem ontsetten daer</l>
<l>Ende sy der hondert scloeghen ende staken</l>
<l n="23880">Die niet meer daerna en spraken.</l>
<l>Mit crachten hebben sy hem ghenomen,</l>
<l>Mer het is hem qualicke comen:</l>
<l>Daer bleef doot Armogaras,</l>
<l>Die Priamis stiefsoen was.</l>
<l n="23885">Troylus weenden daerom mit oghen:</l>
<l>Hy swoer dat hy niet en soud ghedoghen</l>
<l>Dat sy meer behouden tfelt.</l>
<l><pb n="2,272"/> Hy deed blasen mit ghewelt</l>
<l>Twe hoerne, daer meest was tornoys</l>
<l n="23890">Ende alremeest Mirmidonoes.</l>
<l>Daer wert die stryt herde dicke;</l>
<l>Derwert was al syn ghemicke.</l>
<l>Vreselic was daer tghemoet,</l>
<l>Want het waeren ridders goet.</l>
<l n="23895">Ghene beter en waeren int theer.</l>
<l>Filomenys setten hem ter weer</l>
<l>Ende daertoe die Paflagoene.</l>
<l>Daer quam toe Parys te dien doen,</l>
<l>Die bastaerde ende Polidamas.</l>
<l n="23900">Deus! Wat stryde ghinder was!</l>
<l>Menich scilt was daer tebroken,</l>
<l>Op VIJ<hi rend='sup'>c</hi> was hy ghewroken.</l>
<l>Achilles lude quamen daer.</l>
<l>Dat orloghe was seer swaer;</l>
<l n="23905">Tot enen hope hilt haer scaer,</l>
<l>Recht oft een borch waer.</l>
<l>Ten is gheen cleen sake</l>
<l>Daer men sulc heer vluchtich make.</l>
<l>Den Troyene syn sy fel</l>
<l n="23910">Ende doent ducke herde wel.</l>
<l>Mer Troylus ist die op hem pongeert,</l>
<l>Soe op hem dat hy se scoffeert.</l>
<l>So wel ghewapent en ister engheen,</l>
<l>Hy en doerryt hem vleys ende been.</l>
<l n="23915">                Te hulpe quam hem Aghamennon,</l>
<l>Menelaus ende Thelamon,</l>
<l>Ayax ende Ulixes,</l>
<l>Van Celidone Dyomedes:</l>
<l>Daer wert ghevochten ende gheweert</l>
<l n="23920">Ende menghe joeste ghejoesteert;</l>
<l>Daer en was so coen noch so groet</l>
<l>Hem en wandelden syn moet;</l>
<l><pb n="2,273"/> Niemants en was daer verdrach;</l>
<l><milestone unit="fol" n="168v"/> Ponjoen scoerden daer ment sach,</l>
<l n="23925">Daer men die halsberch mede forsierde</l>
<l>Ende staerke helme quartierden;</l>
<l>Menich wech ende pat</l>
<l>Was daer van den bloede nat.</l>
<l>Hier in desen stryde groot</l>
<l n="23930">Bleefter meer dan dusent doot.</l>
<l>Daer was vreselicke die stryt,</l>
<l>Soe groet en was in mengher tyt;</l>
<l>Daer was gheropen ende ghecrieert:</l>
<l>"Die Griecken worden ghescoffeert!"</l>
<l n="23935">Mer dat en was geen wonder groot.</l>
<l>Soe menghen lieten syder doot,</l>
<l>Dat dat velt was al bedect.</l>
<l>Dus scryft Dares, diet al vertrect,</l>
<l>Dat syt wonnen die van der stede</l>
<l n="23940">By der cracht die Troylus deede,</l>
<l>Ende, by den sclaghe die hy scloech,</l>
<l>Bleefter ghescoffiert ghenoech.</l>
<l>Oec lieten daer die Mirmidoen</l>
<l>Wel hondert ridders stout ende coen.</l>
<l n="23945">En waer Ayax ende Thelamon,</l>
<l>Sy hadden hondert pauweloen</l>
<l>Rycke ende scone enwech ghedreghen.</l>
<l>Oec waeren daer lude meer verscleghen,</l>
<l>Mer sy weerden die van der stede.</l>
<l n="23950">Soe veel waen ic dat elc dede,</l>
<l>Dat men hem savonts gaf</l>
<l>Int gheruchte prys daeraf.</l>
<l>Dat wist men wel aver een</l>
<l>By der coenheit van den tween;</l>
<l n="23955">Ende, by der daet die sy daer daden,</l>
<l>Holpen sy den volcke dat was verladen</l>
<l>Ende in porssen uyttermaten.</l>
<l><pb n="2,274"/> Sy en wouden den stryt niet eer laten</l>
<l>Eer die dach ende nacht verschiet</l>
<l n="23960">Ende ment altemael liet.</l>
<l>Die Troyene keerden blyde,</l>
<l>Als die seghe hadden in dien stryde.</l>
<l>In desen XV<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> wyghe</l>
<l>Wan Troylus mit groten cryghe</l>
<l n="23965">Hondert orssen goet ende snel</l>
<l>Ende vinc oec hondert ridders wel,</l>
<l>Die daer waeren in fautten groot:</l>
<l>Beter veel waer hem die doot.</l>
<l>Pryan, die coninc, was wel vro</l>
<l n="23970">Dat syn lude wonnen also</l>
<l>Dat syn vyande onder ghinghen.</l>
<l>Hem docht wel in waeren dinghen</l>
<l>Dat hy se alle bedorven heeft,</l>
<l>Ist dat Troylus langhe leeft.</l>
<l n="23975">Hy eerden hem voer syn ander kinder,</l>
<l>So deed alt volc meerder ende mynder.</l>
<l>Sacrificie ende bede</l>
<l>Daden sy den Gaden mede,</l>
<l>Omdat sy, by nachte ende by daghe,</l>
<l n="23980">Van vanghen hoeden ende van dootsclaghe.</l>
<l>Syn suster mitter moeder</l>
<l>Ontwapenden den stoutten broeder,</l>
<l>Daert vele maghe saghen.</l>
<l>Men mocht die teykenen sien wale</l>
<l n="23985">Van dien maelgen van fynen stale;</l>
<l>Som hebben sy doerbroken tfel.</l>
<l>Aen hem mach men bekynnen tspel:</l>
<l>Mit quarelen ende mit stralen</l>
<l>Is hem al syn lyf doermalen;</l>
<l n="23990">Geheven is al syn aenschyn.</l>
<l>Een mantel scarlakyn</l>
<l>Hinck men hem om herde schiere.</l>
<l><pb n="2,275"/> "Lieve," sprac die moeder, "herde diere</l>
<l>"Vercopen ons onse lant die Griecken.</l>
<l n="23995">"Des gif hem Got so menghe siecke</l>
<l>"Als ic hem gan! Des hebben wy noot.</l>
<l><milestone unit="fol" n="169r"/> "My langhet seer na die doot.</l>
<l>"Het is onnutte dat ic leve</l>
<l>"Ende ic my niet der doot en gheve.</l>
<l n="24000">"Groet is myn scade ende myn rouwe.</l>
<l>"Noyt en verloes so veel vrouwe!</l>
<l>"Ic waer doot en waert doer u.</l>
<l>"Myn troest, myn hert, sy dy nu,</l>
<l>"Ghy doet my alleen levens lusten.</l>
<l n="24005">"Mer myn hert is in rusten.</l>
<l>"Om u moet ic ducke beven.</l>
<l>"Lieve, ghy syt al myn leven:</l>
<l>"Verlies ic u, weet dat voerwaer,</l>
<l>"Soe en wil ic niet meer leven daernaer.</l>
<l n="24010">"Myn bloet verwandelt my, sonder saghe,</l>
<l>"Hondertwerven in den daghe,</l>
<l>"Soedat ic hert noch syn</l>
<l>"Noch ghenen adam en heb in.</l>
<l>"Also als wys hebben noot,</l>
<l n="24015">"Ghesont uwes levens sonder noot,</l>
<l>"Moetten u houden te onser cronen</l>
<l>"Die Gade van den hoghen tronen!</l>
<l>"Dit is daer myn hert leget aen."</l>
<l>Mittien ontvielen haer die traen,</l>
<l n="24020">Daer helsden sy hem ter selver stont:</l>
<l>Oghen, wanghen, kynne ende mont</l>
<l>Custen Ecuba die vroede.</l>
<l>O wy! Hoe wert haer temoede</l>
<l>In herder cortter wylen hierave!</l>
<l n="24025">Wan sullen haer comen alle die trane</l>
<l>Die sy most wenen te haren rouwe?</l>
<l>Troylus troesten syn vrouwe</l>
<l><pb n="2,276"/> Mit vroeder talen. Hy en was niet sot.</l>
<l>Doe ghinc hy sitten houden spot</l>
<l n="24030">Mit synre amye, die hem heft ghelaten</l>
<l>Ende synen vyant mynt uyttermaten.</l>
<l>Ic segt, ist vrouwe of joffrouwe,</l>
<l>Het is al loes ende onghetrouwe</l>
<l>Ende van onghestaden synne.</l>
<l n="24035">Want diegheen syn herde dynne,</l>
<l>Seecht hy, die hebben lief!</l>
<l>Sy syn ontrouwer dan die dief.</l>
<l>Wie se pryst, ic heb se leet!</l>
<l>Dat deed Bryseida, Gotweet.</l>
<l n="24040">Sy hoerdens dicwil mare.</l>
<l>Dander maghede loeghen daer:</l>
<l>Sy gonsten haer allen wel te voren,</l>
<l>Al mynden sy se, dat sy had toren,</l>
<l>Want sy hebbens alle blame.</l>
<l n="24045">Des heft laster noch haer name.</l>
<l>                Des snachs waeren die van Troyen</l>
<l>Wel te ghereke ende mit joyen;</l>
<l>Den Griecken hebben sy ghedaen scade,</l>
<l>Dies erre waeren ende tenen rade:</l>
<l n="24050">Weet wel, sy soudent duer becopen,</l>
<l>Mochten sy se wel belopen!</l>
<l>Veel rouwen was onder hem allen</l>
<l>Ende claghede dat hem was misvallen.</l>
<l>Als Achilles sach syn heer</l>
<l n="24055">Seer mismaect in die weer,</l>
<l>Ende syder wel hondert op dat velt</l>
<l>Hebben ghelaten mit ghewelt,</l>
<l>Ende die levenden doerreden</l>
<l>In haer lyf te menghe steden,</l>
<l n="24060">Weet wel dat hy was erre ende gram,</l>
<l>Als wel litteyken daerna quam.</l>
<l>Hierna suldy hoeren die sake.</l>
<l><pb n="2,277"/> Des snachs was hy tonghemake:</l>
<l>Daer vacht seer in synen raet</l>
<l n="24065">Mynne ende die averdaet.</l>
<l>Mynne sprac: "Wat saldy vromen?</l>
<l>"Hoe waenstu te hoefde comen,</l>
<l>"Dattu wanes hebben die scone?</l>
<l>"Sy en dienen my dus niet die ic loene,</l>
<l n="24070">"Myn manne ende myn late.</l>
<l><milestone unit="fol" n="169v"/> "Du tones my Judynnen ghelate,</l>
<l>"Alsofstu van my wouts vaeren.</l>
<l>"Du en kennes my niet, twaeren.</l>
<l>"Ic brochte u in dyn ghedochte</l>
<l n="24075">"Die scoenste die wesen mochte</l>
<l>"Of die men ommermeer sal scouwen,</l>
<l>"Jae, den spiegel van anderen vrouwen.</l>
<l>"Du heves tebroken myn loy.</l>
<l>"Du en souts niet in den tornoy</l>
<l n="24080">"Dyn ridders hebben ghesent.</l>
<l>"Die alrescoenste die men kent</l>
<l>"Heves haer beclaecht te my:</l>
<l>"Ic wil dat hare ontgouden sy.</l>
<l>"Sy sals eer hebben ende recht,</l>
<l n="24085">"Du salt hare ontgelden echt.</l>
<l>"Die penitencie sal wesen fel.</l>
<l>"Om haer scoenheit, weet ic wel,</l>
<l>"Sout ghy sterven. Dat is dy ontsiene.</l>
<l>"Ic en wil niet dat men my dus diene.</l>
<l n="24090">"Mer mit sconen woerden ende mit soeten</l>
<l>"Souttu alle die lude groeten:</l>
<l>"Dit is die dinc dat ic ghebiede.</l>
<l>"Ende siet oec wel dat alle die liede</l>
<l>"Spreken van dynre haefsheden.</l>
<l n="24095">"Haer maghe souttu oec eren mede.</l>
<l>"Des plecht myn mesenide,</l>
<l>"Sulcke geef ic myn miede.</l>
<l><pb n="2,278"/> "Dese weten hoe wel dat ic smake</l>
<l>"Na pynne ende na onghemake.</l>
<l n="24100">"Mer du en sprekes nummermeer</l>
<l>"Myn weelde nae dyn seer.</l>
<l>"Ic en doe gheen orloech beraden,</l>
<l>"Mer oetmodelicke bidden ghenade</l>
<l>"Doen ic ende alle dinc begheven,</l>
<l n="24105">"Om naemaels blydelicke te leven.</l>
<l>"Wiltu die waerheit wel bekynnen,</l>
<l>"Ja en is dyn suet lief niet daerbynnen.</l>
<l>"Haeren broeder heefstu doot</l>
<l>"Ende onrecht ghedaen te groot.</l>
<l n="24110">"En haedstu niet ghelaeft daerbynnen</l>
<l>"Der goedertieren coninghinnen,</l>
<l>"Dattu nummer en streets</l>
<l>"Noch om haer verlies en reets?</l>
<l>"Waerom wast dattu die sake braecks</l>
<l n="24115">"Ende die taele die du spraecks,</l>
<l>"Dattu liets varen dyn scaer</l>
<l>"Om te scaden die haer?</l>
<l>"Sy weerden hem wel uyttermaten,</l>
<l>"Hondert man hebt ghy der ghelaten.</l>
<l n="24120">"Weetstu dattu heves misdaen?</l>
<l>"Drie scade hebstu ontfaen:</l>
<l>"Du heves verlaeren in eenre wys</l>
<l>"Dyn lude, sonder prys,</l>
<l>"Wan sy sonder u, twaeren,</l>
<l n="24125">"In stryde ende in tornoye vaeren;</l>
<l>"Du verliest dyn selves eer</l>
<l>"Ende dyn lief, dat is veel meer.</l>
<l>"Sy en wort u niet, dat is die somme,</l>
<l>"Mer ghy moetter sterven omme.</l>
<l n="24130">"Sy sal u pynen, wildyt weeten,</l>
<l>"Drincken benemen ende eten,</l>
<l>"Sclapen ende alderhande rusten.</l>
<l><pb n="2,279"/> "Sy sal u sterven doen lusten!</l>
<l>"Ic gheves haer macht vorwertmeer</l>
<l n="24135">"Dat sy u dwinghe herde seer."</l>
<l>                Aldus sprac mynne in synen synne,</l>
<l>Daer hy seer ghepynt is inne.</l>
<l>Achilles was al totten daghe</l>
<l>In groter pynen; in groter claghen</l>
<l n="24140">Is hy, dat hem die mynne doet.</l>
<l>Seer verert is hem syn moet.</l>
<l>Hy sucht, hy sweet, hy beeft,</l>
<l>Hy en can gheweten of hy leeft,</l>
<l>Hy en mach niet deilen ende kiesen.</l>
<l n="24145"><milestone unit="fol" n="170r"/> "Ic waen dat ic my selven sal verliesen,"</l>
<l>Sprac hy, "ic doe my selven quaet!</l>
<l>"Al te fel is my myn raet.</l>
<l>"Het is myn herte dat my schint.</l>
<l>"Synt dat sy mynen scade kint,</l>
<l n="24150">"Soud sy haer selven maken vry.</l>
<l>"Ay! Scone maghet, hoe wee is my!</l>
<l>"Mocht my doch sulcke stade gheschien,</l>
<l>"Dat ic u spreken mocht ende sien</l>
<l>"Ende claghen mynen groten rouwe!</l>
<l n="24155">"Edel fyn, scone joffrouwe,</l>
<l>"Doer u so moet ic laten tlyf,</l>
<l>"Sonder troest ende sonder blyf!</l>
<l>"Heilighe claerheit, suete mynne,</l>
<l>"Baven alre scoenheit coninginne,</l>
<l n="24160">"Myn siel bederft, myn hertte breect,</l>
<l>"Mer ic ducht dat ghy se versteect,</l>
<l>"Want die mynne en is my geen vrient.</l>
<l>"Ic vrucht dat ickes heb verdient.</l>
<l>"Ic gheve my op, wildyt verstaen.</l>
<l n="24165">"Die Gade en willent wederstaen,</l>
<l>"Ic sal doen een misdaet groet</l>
<l>"Dat ic daeromme sal blyven doot!"</l>
<l><pb n="2,280"/>                 In den stryt daer menich in heft gewesen</l>
<l>Was Achilles langhe na desen,</l>
<l n="24170">Sodattet heer van beiden syden</l>
<l>Versamenden in cortten tyden,</l>
<l>Ende quamen tot enen tornoy,</l>
<l>Der menich in was te vernoy.</l>
<l>                Hier gaet aen die XVJ<hi rend='sup'>d</hi><hi rend='sup'>e</hi> stryt,</l>
<l n="24175">Die began mit groten nyt,</l>
<l>- Dat scryft Dares sonder saghe -</l>
<l>Ende duerde meer dan VIJ daghen.</l>
<l>Alle die coninghe ende die baroen</l>
<l>Die waeren mit Aghamennoen,</l>
<l n="24180">Waeren daer te diere feesten</l>
<l>Mit allet dat sy mochten gheleesten.</l>
<l>Die Troyene waren blyde.</l>
<l>Men en spaerden niemant in dien tyde,</l>
<l>Mer elckerlic socht die syne,</l>
<l n="24185">Dat wert daer opten velde aen schyne.</l>
<l>In beiden syden was sulcken scade,</l>
<l>Dat die alrevroeste van rade</l>
<l>Hem selven daer waeren leet.</l>
<l>Ic seg u, als die die waerheit weet,</l>
<l n="24190">Dat Troylus deed wonder groot:</l>
<l>Hy maecte tgroene gras al root.</l>
<l>Noyt en was eens ridders lichaem,</l>
<l>Synt dat Got maecte Adaem,</l>
<l>So seer ontsien in enen stryt:</l>
<l n="24195">Hy deed hem scade groot te diere tyt,</l>
<l>Hy doerreet al haer scaren,</l>
<l>Wast hem lief of leet, twaren.</l>
<l>Daer was Achilles diet benyt</l>
<l>Dat Troylus soe seer stryt</l>
<l n="24200">Ende penst te vellen syn averdaet:</l>
<l>Hy en weet hem selven ghenen ghenen raet.</l>
<l><pb n="2,281"/> Mynne raet hem dat hyt late</l>
<l>Ende hy hem altoes niet en hate;</l>
<l>Somwyle vergit hys altemale,</l>
<l n="24205">Dat doet syn moet ende der luden taele.</l>
<l>So gram wert hy eer hem die moet sinct,</l>
<l>Dat hy der mynnen niet en ghedinct.</l>
<l>Nu vocht hy daer, en daed mynne</l>
<l>Die hem quam in synen synne,</l>
<l n="24210">Des sy niet en laet meer noch mynne.</l>
<l>Dus neemt sy hem cracht ende synne</l>
<l>Ende vromicheit ende avermoet.</l>
<l>Dus wee hem die mynne doet,</l>
<l>Hy en is syn selfs meister niet.</l>
<l n="24215">Mynne doet hem groet verdriet:</l>
<l>Sy en laet hem niet den stryt bestaen,</l>
<l>Al siet hy syn volc te stucken sclaen.</l>
<l>Dat doet die stoutte, Priamis kynt,</l>
<l>Die se alle in den wych verwint:</l>
<l n="24220"><milestone unit="fol" n="170v"/> Hy deed se wyken mit ghewelt,</l>
<l>Doer hem en mach niemant houden tfelt.</l>
<l>                Een weeke of meer stont die stryt</l>
<l>In den heeten somertyt.</l>
<l>Aghamennon sach syn liede</l>
<l n="24225">Doot ende ghewont van daer ryden</l>
<l>Ende meer verliesen dan wynnen.</l>
<l>Droeve was hy, moegdy kynnen;</l>
<l>Hy socht enen corten vrede</l>
<l>Aen den coninc van der stede,</l>
<l n="24230">Te dien dat men groef die dode.</l>
<l>Dat was ghedaen al deed ment node.</l>
<l>Men bernende se ende groef se mede</l>
<l>Na hare wet, na hare sede.</l>
<l>Dus was ghesuvert al dat velt,</l>
<l n="24235">Alsoe als ons die jeeste telt.</l>
<l><pb n="2,282"/>                 Nu coemt die XVII<hi rend='sup'>d</hi><hi rend='sup'>e</hi> wych,</l>
<l>Die grote moert, die grote prych,</l>
<l>Dat wel M ridders becochten,</l>
<l>Eer die vier daghe lyden mochte.</l>
<l n="24240">Daer was die bloeme die van bynnen</l>
<l>Ende die beste, wildyt kynnen.</l>
<l>Blyde waeren sy alle ghemeen:</l>
<l>Haer vyande ontsien sy cleen,</l>
<l>Want sy se ducke voer die stat</l>
<l n="24245">Gescoffiert hadden ende ghemaect mat.</l>
<l>Op bontte orssen saten sy ende op grawe,</l>
<l>Op haer helme vederen van pauwe.</l>
<l>Ghedeilt syn sy in X scaren</l>
<l>Groet ende vreselicke, twaeren.</l>
<l n="24250">Die helm ghebruneert van stale,</l>
<l>Dit luchten scoen ende wale.</l>
<l>Die Griecken quamen al ghemeyn</l>
<l>Ghevaren op ghenen pleyn,</l>
<l>In XX scaeren eert spel began,</l>
<l n="24255">- In elcken wel X dusent man, -</l>
<l>Op grote orsse starc ende snel,</l>
<l>Mit halsberghe ghebruneert wel,</l>
<l>Scilde ende helme verlicht mit goude.</l>
<l>Onder hem stoefs die moude.</l>
<l n="24260">Mit scarpen speren, mit naecten swerden,</l>
<l>Daer vergaderden sy mit haren perden.</l>
<l>                Te samen viel dat grote heer,</l>
<l>Mit avermoede, mit groten gheer:</l>
<l>Daer mocht men sien sclaen ende weren</l>
<l n="24265">Ende breken wel X dusent speren;</l>
<l>Halsberghe scoerden, die scilde braken;</l>
<l>Al daer sy hem onderstaken,</l>
<l>Waeren sy gheverwet mit in bloede roet</l>
<l>In menghen die daer bleef doot.</l>
<l n="24270">Die scade was daer onghemeect.</l>
<l><pb n="2,283"/> Al dat velt wert saen bedeect</l>
<l>Mit menghen ridder stout ende coene,</l>
<l>Die hertten hadden als lioene,</l>
<l>Van hoghen namen, van groter weerden.</l>
<l n="24275">Men scloech mitten scarpen sweerden</l>
<l>Op die helme daer sy vochten,</l>
<l>Dat syt dusent wel becochten,</l>
<l>Dat hem sommen die darm uyt liep,</l>
<l>Daer men seer vervaerlicke riep.</l>
<l n="24280">Sy en mochten hem weren niet mee,</l>
<l>Want sy ghehouwen waeren ontwee.</l>
<l>Ende ten yersten dat alle die scaren</l>
<l>Op dat velt versament waren,</l>
<l>Was die tornoy starc ende groot,</l>
<l n="24285">Mit sweerden scarp ende bloot.</l>
<l>Het was wonder meer dan ghenoech,</l>
<l>Datter yemant tlyf ontdroech.</l>
<l>                Parys ende Menelaus joesteerde</l>
<l>Dat sy vielen van den peerde;</l>
<l n="24290">Ulixes ende Polidamas</l>
<l>Elc halp dien hy vrient was,</l>
<l>Anders waer bleven die een.</l>
<l>Daer sneden sweerde stael ende been,</l>
<l>Die roet van den bloede waeren.</l>
<l n="24295"><milestone unit="fol" n="171r"/> Niemant en woud den anderen sparen.</l>
<l>Daer wert des daghes in schyn wale</l>
<l>Eer die sonne ghinc te dale.</l>
<l>                Minesteus, die hertoech goet,</l>
<l>Quam mit groter avermoet:</l>
<l n="24300">Mach hy, het moet sulc becopen!</l>
<l>Op Athenor liet hyt lopen;</l>
<l>Hy en misten syns niet altemaele,</l>
<l>Want hy velden te daele.</l>
<l>Ten yersten velden hy syn ors;</l>
<l n="24305">Menich ridder hads te wors</l>
<l><pb n="2,284"/> Van sclaghen eer hy een ors ghewan.</l>
<l>                Filomenys, die stoutte man,</l>
<l>Die starcste, die stoutste die men vant,</l>
<l>Alsoe groet was hy als een gigant,</l>
<l n="24310">Op hem joesteerden Aghamennon;</l>
<l>En had ghedaen her Thelamon,</l>
<l>Filomenys hadden doot.</l>
<l>Den Griecken deed hy scade groot;</l>
<l>Voer synen sclach en mach niemant dueren,</l>
<l n="24315">Halsberch noch helm en moet al scoren;</l>
<l>Also scloech hy se in den tornoy,</l>
<l>Als die seise mayt dat hoy,</l>
<l>Mer also beliept Thelamoen</l>
<l>Dat hy een syden gaufonoen</l>
<l n="24320">Byna stac al doer die syden;</l>
<l>Eer hy hem ontfoer uytten stryde,</l>
<l>Gaf hy hem sclaghe meer dan een,</l>
<l>Soe groet dat al te vreselicke scheen;</l>
<l>Uytten ghereide hy hem saen velt,</l>
<l n="24325">Mer hy was so wel gheselt</l>
<l>Dat sy hem op holpen schier.</l>
<l>Eer hy ontfoer danen, die fier</l>
<l>Filomenys was seer ghewont</l>
<l>In XIJ steden daer terstont,</l>
<l n="24330">Ende had daer sclaghe ontfaen so groet,</l>
<l>Een ander waerder af bleven doot.</l>
<l>                Nestors soen Anthilogus</l>
<l>Was brun van haer, - wy lesent dus, -</l>
<l>Van daghen was hy jonc, Gotweet,</l>
<l n="24335">Ende van groter vromicheet.</l>
<l>Synen vader is hy te hulpen comen:</l>
<l>Een bastaert heft hem benomen,</l>
<l>Die men hiet Brun van jumeel,</l>
<l>Van scoenheden had hy een groot deel.</l>
<l n="24340">Ic waen sy so seer daer vochten</l>
<l><pb n="2,285"/> Dat sy die eerde besochten.</l>
<l>Antilogus is wel ghenesen,</l>
<l>Want hy machs sonder scade wesen;</l>
<l>Mer Brun, die scoen is van leden,</l>
<l n="24345">Die is mitten speer doerreden,</l>
<l>Dat hy doot in die plaetse lach,</l>
<l>Daert menich edel prinche sach,</l>
<l>Ende daertoe menich stout Troyen.</l>
<l>In cortter wylen mocht men der sien</l>
<l n="24350">Menich edel sweert al bloet;</l>
<l>Der wert dat groen gras al roet</l>
<l>Van bloede, van gheenre verwen el.</l>
<l>Daer wert die stryt starc ende fel,</l>
<l>Hent Troylus quam daer:</l>
<l n="24355">Doe vloen die Griecken doer den vaer.</l>
<l>Van synen broeder quam hem die maer,</l>
<l>Dies was hem temoede swaer.</l>
<l>Mit ween dreef hy rouwe groot.</l>
<l>Syn goede sweert hielt hy al bloet,</l>
<l n="24360">Hy wracter mede een deel syns rouwen.</l>
<l>Menghen heft hy daer doerhouwen.</l>
<l>Nie en deed ridder sulcke daet;</l>
<l>Daer en beit niemant hoe dat gaet,</l>
<l>Sonder alleen Achilles heer,</l>
<l n="24365">Diere stont IJ dusent ter weer.</l>
<l>Ghewapent wel ende scoen ghereden,</l>
<l>Quamen sy daer danderen streden.</l>
<l><milestone unit="fol" n="171v"/> Mit scarpen speren hebben sy saen</l>
<l>Haer vyande daer ontfaen.</l>
<l n="24370">Daer rumden menich syn ghereyde</l>
<l>Die daer doot viel opter heide.</l>
<l>Wel dedent die Mirmidonoys,</l>
<l>By hem stont veel des tornoys.</l>
<l>Ic waen dat sy seer duer becochten</l>
<l n="24375">Den tornoy dat sy jaghende brochte.</l>
<l><pb n="2,286"/> Sy hielden se mit so groter cracht,</l>
<l>Dat sy beletten alle die jacht.</l>
<l>Sy syn die den Troyene scaden,</l>
<l>Mer sy werden alsoe verladen,</l>
<l n="24380">Dat sy ten tentten vloen verert.</l>
<l>Sy hadden na te langhe ghemert:</l>
<l>Cume mochten sy ontdraghen tleven,</l>
<l>Soe vreselicke waeren sy ghedreven;</l>
<l>Sy weerden hem seer, mer nochtan</l>
<l n="24385">Verloren sy daer menghen man,</l>
<l>Want hem en quam eengheen ontset,</l>
<l>Ende hy die se gherne let</l>
<l>Dat is Troylus, die se henen dryft</l>
<l>Mitten anderen ende veel ontlyft.</l>
<l n="24390">Die jacht was scadelic ende groot,</l>
<l>Menich ridder bleefter doot.</l>
<l>                Die mare quam in den pauweloen.</l>
<l>Niemant en keerden die was so coen;</l>
<l>Al doer die tentte weken sy saen:</l>
<l n="24395">Der bleef menich man doot ende ghevaen.</l>
<l>Ten mocht u niemant wel vertellen</l>
<l>Hoe veel sy der questen ende vellen.</l>
<l>Die scade ende die scoffeltuere</l>
<l>Gheduerden Achille loyge al duere.</l>
<l n="24400">Voer hem vloen sy dusent ende meer,</l>
<l>Die niet en pensden te doen keer,</l>
<l>Noch gheen weer meer te doen.</l>
<l>Groet gherucht was in die pauweloen.</l>
<l>Ducke riepen sy: "Her Achilles,</l>
<l n="24405">"Siet waert tfolc van Troyen es!</l>
<l>"Wildyter ontbeiden, ghy sult hier saen</l>
<l>"Dusent man u sien bestaen,</l>
<l>"Die u doot alle gherne sien.</l>
<l>"Scande ende scade sal u gheschien!</l>
<l n="24410">"Ghy hebt u volc huden verlaren,</l>
<l><pb n="2,287"/> "Mit sweerden saeght ghy se scoren.</l>
<l>"Ter noot suldy ons begheven?</l>
<l>"Mer dat volc is u beneven,</l>
<l>"Die u houde ende gheven vrede."</l>
<l n="24415">En cant gheseggen hoe wee hem dede</l>
<l>Die taele ende dat hy ghinder sach.</l>
<l>Ic waen hy cume spreken mach.</l>
<l>Der luden taele deed hem vererren.</l>
<l>Mitter haest, al sonder merren,</l>
<l n="24420">Wapenden hy hem al doer den noot.</l>
<l>Hem wert thertte herde groot.</l>
<l>Synen helm deed hy bynden;</l>
<l>Ic en weet wies hy hem wilt bewinden,</l>
<l>Mer hy is op syn ors gheseten;</l>
<l n="24425">Synen scilt nam hy, wildyt weten,</l>
<l>Ende een speer starc ende groot,</l>
<l>Daeraen een ponjoen al roet.</l>
<l>Twee hoerne deed hy blasen ghebieden</l>
<l>Om te troesten syne liede.</l>
<l n="24430">Van moede en pensden hy groot of cleen</l>
<l>Om haer, die hy mynt alleen,</l>
<l>Noch dat hem ye was om mynnen.</l>
<l>Nu hoeden hem wael die van bynnen!</l>
<l>Ic vruchte dat sy sullen veel</l>
<l n="24435">Dat archste draghen uytten speel</l>
<l>                Recht als een wolf hongherich seer</l>
<l>Loept onder die scape, myn noch meer,</l>
<l>Ende ghevast heft langhe tyt</l>
<l>Ende syns dancs nummer en onbyt,</l>
<l n="24440">Ende niet en roect wien dattet vernoye</l>
<l>Dat hy soe neemt syne proye,</l>
<l>Alsoe doet Achilles.</l>
<l><milestone unit="fol" n="172r"/> Wien soet gaet, hy en roect des.</l>
<l>Fel, erre ende al verwoyt</l>
<l n="24445">Heft hy syne vyande ontmoet,</l>
<l><pb n="2,288"/> Want daer hy tspeel beghint</l>
<l>Is hy die wolf diet al versclint.</l>
<l>Die meeste porsse reet hy doer;</l>
<l>Menghen maecten hy tleven te suer.</l>
<l n="24450">Men scloech hem, mer dat en is mer wint,</l>
<l>Hy en achtes niet en twint.</l>
<l>Die meeste porsse hy sceden doet,</l>
<l>Syn sweert bayt hy in heersenen bloet,</l>
<l>Menghen reet hy doert tgheweide,</l>
<l n="24455">Hy doet se keren opter heiden.</l>
<l>Syn scilt was so seer ghevrucht,</l>
<l>Doe sy hem saghen mit groten vlucht</l>
<l>Voeren sy op tfelt danen sy quamen.</l>
<l>Syn volc vercoeverden al te samen</l>
<l n="24460">Ende bequamen van der noot,</l>
<l>Mer die Troyene sy waeren bloot;</l>
<l>Op hem ghaven sy enen hu!</l>
<l>Veel doden lieten sy der nu.</l>
<l>Die Mirmidonose vercoeverde seer</l>
<l n="24465">Ende weerden hem seer mit haeren heer.</l>
<l>Haeren moet tonen sy mitten sweerde,</l>
<l>Mit doden is bedect die eerde.</l>
<l>In cortter wylen maecten sy daer mat</l>
<l>Menghen ridder uytter stat.</l>
<l n="24470">Veere opt tfelt dat sy se dreven,</l>
<l>Daer menich man liet syn leven.</l>
<l>                Achilles vercoept hem duer syn merren,</l>
<l>Hy doet hem haeren bec opsperren.</l>
<l>Mer Troylus en macht ghedoghen</l>
<l n="24475">Niet langher, doen hyt sach mit oghen.</l>
<l>Enen spiet nam hy mitter spoet,</l>
<l>Starc, scarp ende daertoe goet;</l>
<l>Den scilt hilt hy teghen den steke</l>
<l>Ende quam ghereden dapperleke.</l>
<l n="24480">Mit hem quamen die bastaerde,</l>
<l><pb n="2,289"/> Des conincs kinder, die ridders weerde,</l>
<l>Die alrebeste die men wiste.</l>
<l>Teghen hem wast dat Achilles twiste.</l>
<l>Achilles die heften schier versien,</l>
<l n="24485">Elc reet opten anderen mittien.</l>
<l>Die orsse waeren dapper ende snel,</l>
<l>Die ridders waeren ghehert oec wel:</l>
<l>Elc is des anderen dootsclaghen viant.</l>
<l>Dus quamen sy mit gheweldigher hant.</l>
<l n="24490">Haer orsse die en scuweden niet,</l>
<l>Elc setten ten steke synen spiet.</l>
<l>Hare beider syden sy doerstaken,</l>
<l>Sodat die speren te stucken braken.</l>
<l>Te samen quamen sy lyf teghen lyf,</l>
<l n="24495">Dies en was gheen gheblyf.</l>
<l>Hen docht thertte in stucken spliten,</l>
<l>Elc soud gherne syn borghen quiten</l>
<l>Die haete die daer groet was.</l>
<l>Beide vielen sy in dat gras</l>
<l n="24500">Ende die orsse op hem aldaer.</l>
<l>Die joeste was hem beide te swaer.</l>
<l>Mer Achilles was seer ghewont</l>
<l>Al doer den halsberch terstont,</l>
<l>Beide in arme ende in hant.</l>
<l n="24505">Dies bach hy hem op synen viant.</l>
<l>Het sullen lyden een deel der daghen,</l>
<l>Eer hy yemant deert mit sclaghe,</l>
<l>So seer, waen ic, dattet hem let.</l>
<l>Hem waer te spade comen ontset,</l>
<l n="24510">En hadden syn lude ghedaen,</l>
<l>Die mit haren sweerden sclaen;</l>
<l>Alom braken sy die porsse.</l>
<l>Troylus, die hem reet van den orsse,</l>
<l>Behielt dat ors sekerlicke.</l>
<l n="24515">Also langhe als duerden die weecke</l>
<l><pb n="2,290"/> En quam Achilles in den stryt.</l>
<l>Nu rust hy hem, want het is tyt.</l>
<l><milestone unit="fol" n="172v"/> Hy mach wel tonen synen ghebueren</l>
<l>Hoe Troylus deed den halsberch scueren.</l>
<l n="24520">Om hem is die tornoy tegaen.</l>
<l>                Der en was doe niet meer ghedaen.</l>
<l>Vele ridders bleven daer.</l>
<l>Alle die VIJ daghe daernaer</l>
<l>- Dat seght Dares - vochten sy,</l>
<l n="24525">Ende averwaer, so seght hy my</l>
<l>Dat Troylus den prys had daer.</l>
<l>Mer, doe Pryan wiste die maer</l>
<l>Dat Achilles op hem street,</l>
<l>Wast hem uyttermaten leet.</l>
<l n="24530">Hy sach dat syn moet sal vergaen.</l>
<l>Mit dueren eden swoer hy saen</l>
<l>Dat hy se hem nummermeer en gave,</l>
<l>So wat dat hem ghescieden daerave.</l>
<l>Hy sprac daerom mit wreeden synne</l>
<l n="24535">Op Ecuba der coninghynne.</l>
<l>"Vrouwe," sprac hy, "ghy wert verdoeft</l>
<l>"Dat ghy den verrader hebt gheloeft,</l>
<l>"Den felle van valschen rade,</l>
<l>"Die ons ghedaen heft groten scade.</l>
<l n="24540">"Hy en helt ons prys, trouwe, noch vrede,</l>
<l>"Alsoe als hy ons bidden dede.</l>
<l>"Nu moegdy marcken aen syn lieghen</l>
<l>"Dat hy ons woud bedrieghen.</l>
<l>"Had ic u gheloeft sekerlicke,</l>
<l n="24545">"Wy waeren ghehoent dorperlicke;</l>
<l>"Ic waer ontteert, marct ende siet,</l>
<l>"Had ic ghedaen dat ghy hiet."</l>
<l>- "Heer, het is aldus nu;</l>
<l>"Mer ghern wil ic segghen u</l>
<l n="24550"><pb n="2,291"/> "Dattet hem noch al leet waer.</l>
<l>"Dat weet men wel al apenbaer,</l>
<l>"Dat hy ten stryde niet en quam.</l>
<l>"Sy dusent hebbens ghewest gram</l>
<l>"Dattet ye oec was volbracht;</l>
<l n="24555">"Oec hevet menich Griec becocht.</l>
<l>"Sy hebben synder alle weghe</l>
<l>"Teghen die onse verlaeren den seghe,</l>
<l>"Sodat sy byna enwech waeren gevaeren.</l>
<l>"Nu is verkeert syn synne, twaeren;</l>
<l n="24560">"Dat is my uyttermaten leet.</l>
<l>"Ic ontsie my der scade, Gotweet.</l>
<l>"Got die synen wille al doet,</l>
<l>"Dien bid ic dat hy ons sy goet."</l>
<l>                Polixina verhoerden die maer;</l>
<l n="24565">Weet wel dat syt verdroech swaer.</l>
<l>Haer moeder, diet haer ducke op hief,</l>
<l>Hadt ghedaen, want haer wast lief</l>
<l>Dat sy hem soud hebben ghenomen.</l>
<l>Van den bade, die daer was comen,</l>
<l n="24570">Had sy verstaen al syn vernoy</l>
<l>Ende dat hy scuwede den tornoy,</l>
<l>Omdat hy gherne alle die heren</l>
<l>Te lande soud doen wederkeren.</l>
<l>Hy hadder langhe tyt pyn om ghedaen;</l>
<l n="24575">Nu wilt hy ander dinc bestaen.</l>
<l>Dat was haer leet; sy had recht.</l>
<l>                Nu hoert hier voert dat swaer gevecht,</l>
<l>Dat men heit de XVIIJ<hi rend='sup'>s</hi><hi rend='sup'>t</hi><hi rend='sup'>e</hi> battaelge,</l>
<l>Daer sy verloeren tspeel ter faelge,</l>
<l n="24580">Als ic u hierna wil toghen.</l>
<l>Hy sach wel dat hy was bedroghen,</l>
<l>Dat hy die wapen te draghen liet</l>
<l>Om haeren wille; ten duden hem niet.</l>
<l><pb n="2,292"/> Het is om niet, want hyt wel bekint</l>
<l n="24585">Dat hy se nummer en ghewint;</l>
<l>Nu en pynt hy hem niet meer.</l>
<l>Nochtant so was hem thertte seer,</l>
<l>Hy en mach niet in rasten wesen.</l>
<l>Hy weet wel dat hy niet en mach ghenesen,</l>
<l n="24590"><milestone unit="fol" n="173r"/> Doch vergheet hy by der wonden;</l>
<l>Die sotheit die hy yerst begonden</l>
<l>En can hy altoes niet begheven;</l>
<l>Die wonde doet hem mit seer leven.</l>
<l>Hy penst: "Waer ic hieraf ghenesen,</l>
<l n="24595">"Ende vind ic in den stryde desen,</l>
<l>"Ic doet hem swaerlicke becopen!</l>
<l>"Doer myn hande moet hy lopen,</l>
<l>"Hy mach seker syn der doot!"</l>
<l>Toer nes hem die wil cleen of groot,</l>
<l n="24600">Op Troylus ist altemale;</l>
<l>Dat sal hy hem tonen wale.</l>
<l>Het is scade dat hys niet en can ontflien,</l>
<l>Mer het moet aldus gheschien.</l>
<l>                Die dach die quam, die menich Troyen</l>
<l n="24605">Te recht seer wel mocht vernoyen.</l>
<l>In die stat deden wapen an</l>
<l>Meer dan XL dusent man.</l>
<l>Der en was niemant, hy en had ors of peert</l>
<l>Dat mengher marc is weert,</l>
<l n="24610">Halsberghe, scilt roet of groene,</l>
<l>Starcke speren daeraen ponjoene.</l>
<l>Buten lytsen mitter vaert</l>
<l>Hadden sy haer heer ghescaert</l>
<l>Ende beset nae dat sy gheren.</l>
<l n="24615">Sy reden danen gherichter speren;</l>
<l>Die Griecken quamen hem tontmoete,</l>
<l>Mit fellen woerden seer onsoete.</l>
<l><pb n="2,293"/> Achilles, die stoutte, die coene,</l>
<l>Bracht voer hem syn Mirmidoene,</l>
<l n="24620">Synen wille seid hy hem daer:</l>
<l>"Ic wille dat ghyt weet voerwaer,</l>
<l>"Dat ic niemant meer en haet twint</l>
<l>"Dan Troylus, Priamis kynt.</l>
<l>"Ic en wil niet dat ghy eer pongeert</l>
<l n="24625">"En ons volc is ghescoffeert,</l>
<l>"Ende het na haren wille gaet.</l>
<l>"Merct dat wel ende verstaet,</l>
<l>"Sy hebben my laster groet ghedaen</l>
<l>"Ende mynen volc, sonder waen.</l>
<l n="24630">"Hy wonde my ende deed my scade:</l>
<l>"Hem sals berouwen al te spade!</l>
<l>"Ic waen dat hem daerom sal misschien.</l>
<l>"Tot u beclaghe ic my van dien.</l>
<l>"Als haer volc op ons coemt ghevaeren,</l>
<l n="24635">"So en suldy niet letten noch spaeren</l>
<l>"Ghy en ontmoetse sonder beiden;</l>
<l>"Ende, of ghy Troylus moghet beryden,</l>
<l>"Wacht wel dat hy u niet en ontvliet.</l>
<l>"Om alle die ander en roecke ic niet.</l>
<l n="24640">"Wreect my, dat is myn gheer,</l>
<l>"Van den wonden van synen speer.</l>
<l>"Ic en werd u meer hout of blyde,</l>
<l>"Laet ghy hem vaeren uytten stryde.</l>
<l>"Nu laet sien wat sals ghescien.</l>
<l n="24645">"Dat weet oec wel, ghy sult my sien</l>
<l>"Daer ghy meest volcs sult hebben teghen.</l>
<l>"Ic en sal niet veer van u wesen.</l>
<l>"Ic en der my niet wel te deser stonden</l>
<l>"Seer pynen doer myn wonden."</l>
<l n="24650">Aldus visiert hy voer; twaeren,</l>
<l>Hem weer beter woud hy ontberen.</l>
<l>Moghen die Troyen, des gheloeft,</l>
<l><pb n="2,294"/> Het sal hem costen noch syn hoeft.</l>
<l>Daertoet macht hem licht comen,</l>
<l n="24655">Eer tspeel ten einde wort ghenomen.</l>
<l>                Als die Griecken syn opgheseten,</l>
<l>Op tfelt quamen sy, wildyt weten,</l>
<l>Ende reden vaste ten tornoye,</l>
<l>Wel ghescaert op die van Troyen:</l>
<l n="24660">Wel XX dusent op dien dach</l>
<l>Banieren, daer ment gout aen sach,</l>
<l><milestone unit="fol" n="173v"/> Daer die sonne claer op scheen.</l>
<l>Sonder ander raet engheen</l>
<l>Vielen sy te samen op dat velt,</l>
<l n="24665">Mit groten nyde, mit groten ghewelt.</l>
<l>Haer lyf setten sy in die aventuer,</l>
<l>Daer ginghen speren ende scilden duer;</l>
<l>Scilde ende halsberghe altemaele</l>
<l>Doerliepen die yseren van stale,</l>
<l n="24670">Doer buyc, doer rugghe, doer syde.</l>
<l>Die scaren maecten daer ten stryde</l>
<l>Ende versamenden een tornoy,</l>
<l>Daer menich in had groet vernoy:</l>
<l>So vreselicke was hy ende so fier,</l>
<l n="24675">Men en mocht u niet ghesegghen hier;</l>
<l>Der was groet gheluyt ende groet gheclanc</l>
<l>Op die helme scoen ende blanc;</l>
<l>Grote parsse was int ghemoette,</l>
<l>Daer lachter dusent onder die voete:</l>
<l n="24680">Die der vielen, daer en was gheen opstaen</l>
<l>Noch oec engheen ontgaen;</l>
<l>Op die plaetse lach menich man</l>
<l>Die hem gheweren niet en can;</l>
<l>Sulc had tebroken so syn lede,</l>
<l n="24685">Hy en mocht niet op, al had hy vrede;</l>
<l>Dus lach daer menich in die noot</l>
<l>Ende ontbeiden daer syn doot.</l>
<l><pb n="2,295"/> So langhe hadden sy daer ghevochten,</l>
<l>Dat sy den dach ter noenen brochten.</l>
<l n="24690">Doe quam ghereden uyt synen huys</l>
<l>Mit scoenre menichten Troylus;</l>
<l>Hem volgden wel IIJ dusent naer.</l>
<l>Des hadden die Griecken sulcken vaer,</l>
<l>Dat sy hem qualicke dorsten ontbeiden.</l>
<l n="24695">Men brac daer speren aen der heiden;</l>
<l>Menich viel daer, dat seg ic u.</l>
<l>Mittien gaven sy enen hu</l>
<l>Ende ginghen blasen enen horen:</l>
<l>Men en mocht gheen donre so ver horen.</l>
<l n="24700">Soe hebben die Troyene ghecreyeert</l>
<l>"Die Griecken worden ghescoffiert!"</l>
<l>Sodattet hem qualicke mocht behaghen.</l>
<l>Die vliet, hy vint wel die hem jaghen.</l>
<l>Sy vloen alle by den pauweloen.</l>
<l n="24705">Doe quam daer mitten Mirmidoen</l>
<l>Achilles altehant ghevaeren,</l>
<l>Ic waen IJ dusent twaeren,</l>
<l>Wel ghewapent opgheseten.</l>
<l>Sonder merren, wildyt weten,</l>
<l n="24710">Setten sy hem daer ter weren</l>
<l>Mit scarpen spieten ende mit speren.</l>
<l>Haer viande hebben sy ontmoet</l>
<l>Ende so fellicke ghegroet,</l>
<l>Dat sy die jacht hebben ghelaten,</l>
<l n="24715">Die tierst groet was uyttermaten.</l>
<l>Sy en hebben gheer noch wil, twaeren,</l>
<l>Dat sy yet vorder wilden vaeren.</l>
<l>By der hulpen die sy brochten</l>
<l>Keerden die Griecken ende vochten.</l>
<l n="24720">Daer was so vreselic die stryt</l>
<l>Ende tgheroep te gheenre tyt,</l>
<l>Dattet niemant en moch gheweten.</l>
<l><pb n="2,296"/> Achilles volc en had niet vergheten</l>
<l>Dat hem ten yersten bat haer heer;</l>
<l n="24725">Troylus bestonden sy seer:</l>
<l>Mit spieten ende mit sweerden</l>
<l>Pynden sy hem te vellen ter eerden.</l>
<l>Daer was menich helm ghecloeft</l>
<l>Ende menich scilt ende menich hoeft.</l>
<l n="24730">                Troylus wart herde gram,</l>
<l>Als hy omtrent hem vernam,</l>
<l>Die hem haeten totter doot.</l>
<l>Syn goede sweert trac hy al bloot,</l>
<l>Hy doerreetse ende doerbrac.</l>
<l n="24735">Ic waen hy synen moed daer wrac.</l>
<l>Die meeste porsse doerreet hy saen:</l>
<l><milestone unit="fol" n="174r"/> Dien hy gheraect, hy heeft ghedaen.</l>
<l>Ons seghet Dares selven mede,</l>
<l>Dat niemant die daet en deede,</l>
<l n="24740">Sulcke moert noch sulcke plaghe,</l>
<l>Als hy deed in dien daghe.</l>
<l>Alle had hy se ghescoffiert,</l>
<l>Doot ghewont, ghebarenteert,</l>
<l>Sodat sy weken doer den noot.</l>
<l n="24745">Mer syn peert viel onder hem doot</l>
<l>Ende was doersteken so onsoete,</l>
<l>Dat yet ghestaen mocht op syn voete;</l>
<l>In die plaetse vielt der neder,</l>
<l>Ende, eer Troylus doe weder</l>
<l n="24750">Op mocht comen ende ghestaen</l>
<l>Ofte enich ontset ontfaen,</l>
<l>Was hem Achilles al te naer:</l>
<l>Hoe menghen sclach ontstont hy daer</l>
<l>Mit scarpen sweerden, sonder waen!</l>
<l n="24755">Achilles is by hem gestaen;</l>
<l>Hem was den helm doe afghevaeren,</l>
<l>Nochtant vacht hy seer, twaeren,</l>
<l><pb n="2,297"/> Ende wonden den menghen wats ghesciet;</l>
<l>Mer dat en can hem ghehelpen niet.</l>
<l n="24760">Achilles, die hem had leet,</l>
<l>Cloef hem daer dat hoeft ghereet,</l>
<l>Eer hem enighe hulpe quam.</l>
<l>Groet felheit, al was hy gram,</l>
<l>Heft hy ghedaen mit averdade.</l>
<l n="24765">Ic waent hem rouwen sal te spade.</l>
<l>Aen den stert van synen peerde</l>
<l>Scleipten hy dat vleys van groter weerde,</l>
<l>Daer hyt henen liet jaghen</l>
<l>Doe, daert alle die van Troyen saghen.</l>
<l n="24770">                Tierst dat sy hoerden die niemaer</l>
<l>Van Troylus al apenbaer,</l>
<l>Dreven sy alle groet misbaer,</l>
<l>Dat ment hoerde verre ende naer.</l>
<l>Menich viel daer in ommacht</l>
<l n="24775">Op dat velt, al sonder cracht.</l>
<l>Parys vernamt ende Eneas,</l>
<l>Mennon ende Polidamas.</l>
<l>So droeve waeren sy ende so vervaert,</l>
<l>Dat sy en wisten werwaert;</l>
<l n="24780">Sy worpen wech scilt ende speer,</l>
<l>Want sy waeren sonder weer.</l>
<l>                Mennons vader, hiet Cyton,</l>
<l>- Hy ende coninc Lamedon,</l>
<l>Lesen wy, waeren ghebroeder,</l>
<l n="24785">Beide van vader ende van moeder, -</l>
<l>Synen neve sach hy, des was hy vervaert,</l>
<l>Scleipen aen eens perts staert.</l>
<l>Hy wouden wynnen al was hy doot,</l>
<l>Daer was die parse herde groot.</l>
<l n="24790">Die Parsien, syn selfs man,</l>
<l>Volgden hem mit pynen an,</l>
<l>Sodat sy die Griecken te staden</l>
<l><pb n="2,298"/> Haer porsse sceiden daden.</l>
<l>Totten doden syn sy comen,</l>
<l n="24795">Daer wert menghen tlyf ghenomen.</l>
<l>Mennon riep: "Ghy laten hier,</l>
<l>"Quaet moerder, onreyn ghier!</l>
<l>"Fel man, hoe wertstu ye so bout,</l>
<l>"Dattu dat peinsen sout</l>
<l n="24800">"Te sclepen eens conincs kynt!</l>
<l>"Het is onrecht dat ghys u bewynt.</l>
<l>"Ons is te veel van u misschiet,</l>
<l>"U naket saen een swaer verdriet:</l>
<l>"Om dese dinc, soe laetty tlyf,</l>
<l n="24805">"Des en mach wesen gheen gheblyf!</l>
<l>"Dat ghy levet, dat is onrecht</l>
<l>"Ende ghy wapen draghet echt.</l>
<l>"Hector ende desen hebdy doot</l>
<l>"Mit onrecht herde groot.</l>
<l n="24810">"Noyt en ghescieden sulcken scade!</l>
<l><milestone unit="fol" n="174v"/> "Ic waent u rouwen sal te spade!"</l>
<l>Hy scloech syn goede ors mit spaeren:</l>
<l>Den starcken scilt deed hy hem scoren</l>
<l>Ende den halsberch mitten scachte;</l>
<l n="24815">In die borst wonden hy hem onsochte,</l>
<l>So dattet ponjoen ende tyser mede</l>
<l>Bloedich worden daer ter stede.</l>
<l>Ghewroken had hy hem wel naer.</l>
<l>Mennon trac syn sweert al daer</l>
<l n="24820">Ende scloech hem opten helm van stale,</l>
<l>Dat hem dat hinck te dale:</l>
<l>Drie sclaghe gaf hy hem so stranc,</l>
<l>Datter een gulden rinc af spranc.</l>
<l>Dat bloet liep van hem voert ende weder,</l>
<l n="24825">Hy viel van den ors neder</l>
<l>So cranc, dat hy veel na was doot.</l>
<l>Mit vromicheden herde groot</l>
<l><pb n="2,299"/> Was hem ghenamen daer die dode.</l>
<l>Menich was daerom in node</l>
<l n="24830">Ende ghequest ende seer ghewont,</l>
<l>Ende doot ghesclaghen daer terstont.</l>
<l>Daer doghede menich groet vernoy</l>
<l>Ende groet verlies in dien tornoy.</l>
<l>                Achilles was ghewont seer,</l>
<l n="24835">Stouttelic bestont hem Mennon die heer.</l>
<l>Hy nam hem syn proy aldaer</l>
<l>Ende deed hem van den lyve vaer.</l>
<l>Achilles volc nam mitter vaert</l>
<l>Haeren heer ende setten hem op een peert,</l>
<l n="24840">Dat sy mit groter pynen daden,</l>
<l>Want sy seer waeren verladen.</l>
<l>Uytter porssen hebben sy hem ghetoghen,</l>
<l>Ten tentten vlien sy dat sy moghen.</l>
<l>Coninc Mennon volgden hem naer,</l>
<l n="24845">Mit hem IIJ dusent, dat is waer,</l>
<l>Ende streden hem van achten an.</l>
<l>Synt dat die werlt yerst began</l>
<l>En sach nye man so starcken stryt,</l>
<l>So grote vede, noch felre nyt.</l>
<l n="24850">Mennon had prys daerof</l>
<l>Ende syn lude groten lof,</l>
<l>Want sy Achilles berieden</l>
<l>Groten scade van synen lieden.</l>
<l>Achilles en mochtet niet meer ghedoghen,</l>
<l n="24855">Dat hy Mennon voer syn oghen</l>
<l>Syn lude so sach versclaen:</l>
<l>Hy keerden hem om weder saen,</l>
<l>Syn teyken dat riep hy mede.</l>
<l>Deus! Wat men der ridderscaps dede!</l>
<l n="24860">Mennoen ende hy quamen te samen,</l>
<l>Die elc den anderen gherne tleven namen.</l>
<l>Elc socht den anderen, dat en is gheen saghe,</l>
<l><pb n="2,300"/> Sy scloeghen vreselicke sclaghe.</l>
<l>Doe verscheit se die avonttyt.</l>
<l n="24865">                VIIJ daghe gheduerden die stryt.</l>
<l>Ic waen daer veel lude bleven,</l>
<l>Alsoe als ic vind bescreven,</l>
<l>Dat Achilles daer te dien stonden</l>
<l>Niet en quam, daer sy hem wonden;</l>
<l n="24870">Mer my telt dat boec daeraf,</l>
<l>Eer men daer den vrede gaf,</l>
<l>Dat hy ghenas so bynnen dien tyden,</l>
<l>Dat hy ghewapent quam te stryde.</l>
<l>                Nu heft hy Mennon seer verhaet.</l>
<l n="24875">Den synen bidt hy ende raet</l>
<l>Dat sy Mennoen also bestaen,</l>
<l>Dat hy hem niet en mach ontgaen.</l>
<l>"Hy heft," sprac hy, "ghestort myn bloet</l>
<l>"Ende ghedaen menich fel ghemoet.</l>
<l n="24880">"Mer mach ic, weet dat sonder blyf,</l>
<l>"Ic laetter om te pande myn lyf.</l>
<l>"Bynnen eenre maent, weet sonder waen,</l>
<l>"En had ic wapen aenghedaen,</l>
<l><milestone unit="fol" n="175r"/> "Ten had ghewest om syn scade,</l>
<l n="24885">"Ende om te nederen syn averdade</l>
<l>"Ende die stoutheit van dien van bynnen."</l>
<l>Also als hy hem deed bekynnen,</l>
<l>Daden syn lude daer ter tyt</l>
<l>Des selven daghes in den stryt.</l>
<l n="24890">Nie en street men so op een velt,</l>
<l>Men scloech se doot al mit ghewelt.</l>
<l>Luttel ghenaster van hem allen,</l>
<l>Die men sach daer nedervallen.</l>
<l>                Achilles joesteerden op Mennoen,</l>
<l n="24895">Dat sy rumden die aertsoen.</l>
<l>Haer sweerde hebben sy uytghetoghen,</l>
<l>Daer sclaen sy meed dat sy moghen.</l>
<l><pb n="2,301"/> Die Mirmidonoise stonden hem in staden;</l>
<l>Soe veel leest men dat sy daden,</l>
<l n="24900">Dat sy hem namen haeren heer.</l>
<l>Der was groet hantghesclach van seer.</l>
<l>Achilles heef hem in stucken gehouwen.</l>
<l>Men en scryft u nummermeer in trouwen</l>
<l>Van mannen die hem weerden so seer.</l>
<l n="24905">Had yet ontsets ghehadt die heer,</l>
<l>Hy waer wel des pongys ghenesen.</l>
<l>Dat hadde groet vrome ghewesen,</l>
<l>Want noyt en was niet veel voer dien</l>
<l>Enich beter ridder ghesien,</l>
<l n="24910">Milder, stoutter noch haefscher mede,</l>
<l>Of die so gherne doer vrient dede.</l>
<l>                Als hem die onhaefsche viant</l>
<l>Doot had, sneet hy hem tehant</l>
<l>In cleynen stucken daer hy lach.</l>
<l n="24915">Mer so en ontginc hy niet dien dach.</l>
<l>Teghen hem was so ghestreden,</l>
<l>Dat hy bloeden in XV steden;</l>
<l>Het quam uytgheronnen dat bloet</l>
<l>Uytten halsberch starc ende goet,</l>
<l n="24920">Soedat hy wert al bleec</l>
<l>Ende syn hertte ducke besweec.</l>
<l>Ende droeghen henen sonder cracht</l>
<l>In syn tentte in ommacht.</l>
<l>Sulck seide hy waer doot,</l>
<l n="24925">Ende sulc seid hy en had gheen noot.</l>
<l>Hantghesclach was daer ghenoech</l>
<l>Om hem, die men daer henen droech,</l>
<l>Ende omdat hy daer had verlaren</l>
<l>Vyf hondert man uytvercaren.</l>
<l n="24930">Niemant in die Griexe syde</l>
<l>En lieter so veel in den stryde,</l>
<l>Nochtant en was tferlies niet cleen</l>
<l><pb n="2,302"/> Dat sy verloren alle ghemeen.</l>
<l>Also als ons dat boec besceet</l>
<l n="24935">En sach nye man al sulcken leet:</l>
<l>Omdat Mennoen was doot,</l>
<l>Die ducke hulp was ter noot,</l>
<l>Ende Troylus die scone, die vroede,</l>
<l>Wert al den have wers temoede.</l>
<l n="24940">Te bloder waeren sy altoes,</l>
<l>Want sy waeren hulpeloes,</l>
<l>Ende het was wel recht, twaeren.</l>
<l>Nu en was der gheen langher spaeren.</l>
<l>Mer, en weer Filomenys,</l>
<l n="24945">Polidamas ende Parys,</l>
<l>Daer waer groot ongheval ghesciet,</l>
<l>Die helft en waer ontfaeren niet.</l>
<l>Dese daden groten daet:</l>
<l>Alsoe langhe als die werlt staet,</l>
<l n="24950">Ten ghesciet meer sulc hiernaer,</l>
<l>Daer so wert wel apenbaer.</l>
<l>Hoe vrome dat was Filomenys,</l>
<l>Die bastaerde ende Parys,</l>
<l>Coninc Fion ende Esdras!</l>
<l n="24955">Sy verweerden wel den pas,</l>
<l><milestone unit="fol" n="175v"/> Hent men alt volc in brochte.</l>
<l>In die stat was groet gherochte</l>
<l>Onder alle die ghebuere;</l>
<l>Op die toerne ende op die muere</l>
<l n="24960">Waeren vrouwen ende joffrouwen</l>
<l>Die seer weenden alle van rouwen.</l>
<l>Sy vruchten dat die vianden</l>
<l>Die stat sullen wynnen onder haer handen.</l>
<l>Diegheen die buten den lytsen waeren,</l>
<l n="24965">Aen hem en is altoes gheen spaeren;</l>
<l>Die scloech Menelaus ende Thelamon,</l>
<l>Ayax ende Aghamennoen,</l>
<l><pb n="2,303"/> Thoas, die vrome, ende Ulixes,</l>
<l>Ende baven hem allen Dyomedes:</l>
<l n="24970">Sy ginghen houwen ende sclaen,</l>
<l>Daer en was gheen ontgaen;</l>
<l>Wast lief of leet sy dreven se inne,</l>
<l>Doch haddens die Griecken cleen ghewynne;</l>
<l>Sy lieten menghen in den pat.</l>
<l n="24975">Doch dat sy quamen in die stat</l>
<l>Ende scloten die poerte vaste.</l>
<l>Also keerden vandaer die gaste,</l>
<l>Want het was al doncker nacht.</l>
<l>Veel verloeren sy der daer men vacht.</l>
<l n="24980">Aen beiden syden wenende sy seer,</l>
<l>Die synen vrient of synen heer,</l>
<l>Ofte broeder ofte synen neven</l>
<l>Laet ligghen, die aldaer is bleven.</l>
<l>Hoe mach enich man sceiden dane</l>
<l n="24985">Sonder rouwe ende hande te sclane?</l>
<l>Hantghesclach was daer ghenoech</l>
<l>Ende screyens meer dan int ghevoech,</l>
<l>Mer die Griecken syn seer ghetroest</l>
<l>Synt sy Troylus hebben doot</l>
<l n="24990">Ende Mennoen, die was die stoutste man</l>
<l>Die hadde die coninc Pryan;</l>
<l>Ende dat Achilles mach ghenesen</l>
<l>Doet se alle te blyder wesen.</l>
<l>                Des snachs waeren sy in die stat</l>
<l n="24995">Droeve, serich ende mat.</l>
<l>Om Troylus syn sy half doot.</l>
<l>Wie sal se troesten meer ter noot?</l>
<l>Ende oec om den coninc Mennoen</l>
<l>Syn sy droeve alle die baroen.</l>
<l n="25000">Pryan maecte droefheit so groot,</l>
<l>Dat menich waenden syn doot:</l>
<l><pb n="2,304"/> Hy en mach horen noch verstaen.</l>
<l>Nochtant duncket my wers ghedaen</l>
<l>Mitter coninghynnen ghinder,</l>
<l n="25005">Die heft verlaeren haer kinder:</l>
<l>Sy is des scryens wel ghewoene.</l>
<l>"Troylus," riep sy, "lieve soene,</l>
<l>"Dit is grote droefheit, edel vorste!</l>
<l>"Wach! dat ghy ye soeckt myn borste!</l>
<l n="25010">"Lieve vrient ende lieve heer,</l>
<l>"Hoe sal ic nu gheleven meer?</l>
<l>"Sach ye moeder rouwe so groet,</l>
<l>"Die haer kinder ghesclaghen syn doot?</l>
<l>"My is leet dat ic blyve te lyve!</l>
<l n="25015">"Was ye moeder dus katyve?</l>
<l>"O wy! Jupiter die felle!</l>
<l>"O wy! Pluto Got van der helle!</l>
<l>"Wat is die sake of die misdaet</l>
<l>"Daer ghy my dus seer om sclaet?</l>
<l n="25020">"Synt dattet doch dus wesen soude,</l>
<l>"Waerom leef ic dan in deser oude?</l>
<l>"Waerom lietty my ghebaeren wesen</l>
<l>"Ofte van kinde ye ghenesen?</l>
<l>"Waerom hebdy se my ghenomen echt?</l>
<l n="25025">"Verweerden sy niet haer recht</l>
<l>"Mit haeren vader van den lande?</l>
<l>"Hebdy liever onse vyande?</l>
<l>"Wat maghe soe hebben sy</l>
<l><milestone unit="fol" n="176r"/> "Tuwert meer dan wy?</l>
<l n="25030">"Ic heb u mit mynen handen</l>
<l>"Gheoffert also veel offeranden</l>
<l>"Ende menich duer tempel gheriet.</l>
<l>"Het is recht dat ghy my dus verleet!</l>
<l>"Mit speren, mit sweerde alle daghe,</l>
<l n="25035">"Mit tormentte, mit hantghesclaghe,</l>
<l>"Hebdy mynen geest vervult</l>
<l><pb n="2,305"/> "Ende myn hert al verdult!</l>
<l>"Troylus lieve, ghy daet my leven,</l>
<l>"Al deed my Hector swaerlic sneven.</l>
<l n="25040">"En haddy ghedaen al te voren,</l>
<l>"Ic had langhe myn lyf verloren.</l>
<l>"Ic woud dat mit my weer ghedaen!"</l>
<l>Mittien viel sy in ommacht saen,</l>
<l>Sodat men der gheen lyf en sach aen.</l>
<l n="25045">Helenen deed se draghen daen</l>
<l>In die scoenste camer die ye man sach.</l>
<l>Daer waen ic dat sy langhe lach.</l>
<l>Daer lach sy der daghe drie</l>
<l>Dat men se leven en sach nie;</l>
<l n="25050">Niemant en waende die se sach,</l>
<l>Dat aen haer enich leven lach.</l>
<l>Maegde, poerters ende vrouwen</l>
<l>Ende alle die edele joffrouwen</l>
<l>Maecten den rouwe also groet,</l>
<l n="25055">Dat niemant en sach des ghenoet.</l>
<l>Sy mynden hem seer doer syn doecht,</l>
<l>Hy had se ducwil verhoecht.</l>
<l>                Parys rouwe was so groot,</l>
<l>Hy riep, hy bat al om die doot.</l>
<l n="25060">Hondertwerf viel hy in ommacht</l>
<l>Bynnen enen daghe, bynnen eenre nacht.</l>
<l>Men en mocht u niet in enen daghe</l>
<l>Den rouwe ghesegghen ende die claghe.</l>
<l>Ducke claghede Polidamas,</l>
<l n="25065">Want hy hem herde heymelic was;</l>
<l>Twee ridderen en waeren op ertrycke</l>
<l>Nye so ghelieve sekerlicke:</l>
<l>Elc had den anderen vercoren,</l>
<l>Des had hys in syn hertte toren.</l>
<l n="25070">Hoert ende verstaet, die van der stede</l>
<l>Waeren droef ende serich mede.</l>
<l><pb n="2,306"/> Daer en rusten niemant van diere nacht,</l>
<l>Want die rouwe was ongheacht.</l>
<l>Om Mennoen sy groten rouwe dreven,</l>
<l n="25075">Want hy op dat velt doot was bleven.</l>
<l>Dies waen ic dat syne meseniede</l>
<l>Seer misbaeren, ende syn lude</l>
<l>Ende allet dat bynnen Troyen was</l>
<l>Hadden groten rouwen das.</l>
<l n="25080">Het was recht, want sy hadden verloren</l>
<l>Denghenen dies hem deed te voren.</l>
<l>                Die nacht leet, die dach quam</l>
<l>Ende tierst dat ment vernam,</l>
<l>Nam synen bade die coninc Pryan,</l>
<l n="25085">Die waeren welghebaeren man.</l>
<l>Als hem rieden die baroen,</l>
<l>Seinden hy se te Aghamennoen,</l>
<l>Die hem baden om een vrede</l>
<l>Tusschen dat heer ende der stede.</l>
<l n="25090">Des hielden sy mitten Griecken tale,</l>
<l>Sy laefdent alle herde wale.</l>
<l>XXX daghen hebben sy gheseecht</l>
<l>Willen sy dat die vrede leecht;</l>
<l>Dat sworen sy in beiden syden.</l>
<l n="25095">Daer en was gheen langher beiden,</l>
<l>Men bracht die doden ter eerden,</l>
<l>Elcken man na synre weerden.</l>
<l>Mennoen hebben sy dane ghedraghen,</l>
<l>Die al in stucken was ghesclaghen:</l>
<l n="25100">Daer en was gheheel hant noch voet,</l>
<l>Als men ons te weten doet.</l>
<l>Noyt en was ghemaect sulcken rouwe,</l>
<l>Noch om man noch om vrouwe.</l>
<l><milestone unit="fol" n="176v"/> Veel van synre meseniede</l>
<l n="25105">Maecten rouwe so onghediede,</l>
<l><pb n="2,307"/> Dat sy derom bleven doot.</l>
<l>Pryan, die coninc, die gheboot</l>
<l>Syn vroede baroenen, twaeren,</l>
<l>Die vroet van allen rade waeren,</l>
<l n="25110">Te maken een graft wel duere</l>
<l>Van silver ende gout ende van scone diere,</l>
<l>Des hy hem ghevoech daertoe.</l>
<l>Seide ic u waer ende hoe</l>
<l>Dat syt maecten ende hoe wale,</l>
<l n="25115">Soe worde al te lanc die tale.</l>
<l>Mer, dat seg ic u daeraven,</l>
<l>Coninghen, hertoghe ende graven</l>
<l>En waeren nie begraven bat.</l>
<l>Aver waer seghet Dares dat.</l>
<l n="25120">                Als tfolc ter eerden was bracht</l>
<l>Ende voldaen al dat ambacht,</l>
<l>Ende alle begraven was ende verbrant,</l>
<l>Rusten sy hem altehant</l>
<l>Menghe die daerom wiecke.</l>
<l n="25125">Die coninghynne was herde siecke:</l>
<l>Groten rouwe doet se bederven,</l>
<l>Sy laet recht of sy soude sterven.</l>
<l>Aldus vaert Ecuba, die coninghynne,</l>
<l>Nacht ende dach doghet sy ommynne,</l>
<l n="25130">Doch penst sy dat sy soude spreken,</l>
<l>Also dat men haer kynder soud wreken</l>
<l>Op den fellen, den verrader,</l>
<l>Diet haer dat had ghedaen algader.</l>
<l>Doch soe vant sy enen raet,</l>
<l n="25135">Daer syn leven aen staet.</l>
<l>Al wast dat sy hem verriet,</l>
<l>Dies en wondert my recht niet,</l>
<l>Noch en sprekes haer niet te scande.</l>
<l>Parys ontboot sy tehande.</l>
<l n="25140"><pb n="2,308"/> Tot haer quam hy, dat weet ic wel,</l>
<l>Sonder lachen ende speel.</l>
<l>Syn vrouwe troesten hy der hy mochte,</l>
<l>Mer ic waen dattet luttel dochte.</l>
<l>"Lieve kynt," sprac Ecuba,</l>
<l n="25145">"Du sies wel dat ic al verga.</l>
<l>"Myn leven wort my te suere</l>
<l>"Van aldus swaeren aventuere.</l>
<l>"Sterven moet ic, dat weet ic wel.</l>
<l>"Een dinc bid ic u ende niet el</l>
<l n="25150">"Dattu myn siele troestes</l>
<l>"Ende dyns vaders rouwe verloeses.</l>
<l>"Verlicht een deel dat hertte myn</l>
<l>"Ende myn vernoy ende myn pyn.</l>
<l>"Doet van mynen oghen die tranen,</l>
<l n="25155">"Dat is dat ic bidde ende vermanen.</l>
<l>"Ic en mach den rouwe ende dit seer</l>
<l>"Altoes ghedoghen niet meer.</l>
<l>"Mynre hertte is soe wee,</l>
<l>"Dat ic u en sie nummermee,</l>
<l n="25160">"Ic segghe u al sonder waen,</l>
<l>"Du en doets mynen wil saen.</l>
<l>"Siet dat ghy my antwoert also,</l>
<l>"Dat ghyt gherne doet, so ben ic vro."</l>
<l>- "Vrouwe," seid Parys, "twy,"</l>
<l n="25165">Ende antwoerde aldus hy,</l>
<l>"Dat ghy biet, ic doet voerwaer,</l>
<l>"Wat so myns ghesciet daernaer."</l>
<l>- "Dat loen u Got," sprac Ecuba.</l>
<l>"Nu hoert my dan ende versta.</l>
<l n="25170">"Ghenen quaden viant groot,</l>
<l>"Die dyne broedere hevet doot,</l>
<l>"Hy doet my dat ic bederve</l>
<l>"Ende hy neemt ons ons erve.</l>
<l>"Hy heft oec myn kynder vermoert.</l>
<l n="25175"><pb n="2,309"/> "Want waeren sy noch in die poert,</l>
<l>"Die Griecken soudens hebben verdriet.</l>
<l>"Dies is ons qualicke gheschiet.</l>
<l><milestone unit="fol" n="177r"/> "Hy heeft hem ghenomen tleven</l>
<l>"Ende noch en wilt hys niet begheven.</l>
<l n="25180">"Dorperlicke heft hy ons beroeft,</l>
<l>"Want hy had my gheloeft</l>
<l>"Dat hy dit lant al quyten soude</l>
<l>"Ende hy u suster hebben woude:</l>
<l>"Die viande soud hy enwech doen vaeren.</l>
<l n="25185">"Oec wist ic selve wel, twaeren,</l>
<l>"Dat hy se herde seer mynde</l>
<l>"Ende aen my bade daerom seinde.</l>
<l>"Syn macht heft hy derom ghedaen.</l>
<l>"Nu weet ic wel, al sonder waen,</l>
<l n="25190">"Hy en mach hem niet doen rumen tlant.</l>
<l>"By dien is hy nu echt ons viant.</l>
<l>"Syn is altemale die sculden.</l>
<l>"Hy soude yerst onser hulden</l>
<l>"Voergheeynt hebben mit rechte,</l>
<l n="25195">"Eer hy waer comen te ghevechte.</l>
<l>"Ic sal hem seinden enen bade</l>
<l>"Heymelicke, al doen icket node,</l>
<l>"Dat hy my spreke mitter vaert,</l>
<l>"By nacht - hy en brenct oec gheen swert -</l>
<l n="25200">"In den monster Apollinis,</l>
<l>"Ende du salter in syn Parys</l>
<l>"Mit dynen luden, ende wacht</l>
<l>"Dat hy niet en ontgae mit macht.</l>
<l>"Siet dattu wrekes dyne broeders</l>
<l n="25205">"Ende doet dat u bid dyn moeder.</l>
<l>"Ic en twyvel niet noch en ontsie,</l>
<l>"Hy en coemt gherne totte mie,</l>
<l>"Synt dat hy hoert des ghewach</l>
<l>"Dat hy mynre dochter hebben mach</l>
<l n="25210"><pb n="2,310"/> "Ende men se hem aldaer sal gheven:</l>
<l>"Hy coemtter of het cost hem tleven.</l>
<l>"Ende siet dan dat hy daer blyve</l>
<l>"Ende niet en ontgae mitten lyve.</l>
<l>"Doetste dit, soe ben ic vertroest</l>
<l n="25215">"Ende van den doden te lyve gheloest."</l>
<l>                Parys seid: "Mit twe quaden</l>
<l>"Hebdy my nu seer beladen.</l>
<l>"Ic sie u sterven, ende en weet hoe</l>
<l>"Tensy dat ic uwen wille doe.</l>
<l n="25220">"Ic weet oec wel ende hebt verstaen</l>
<l>"Dat ic u moet syn onderdaen.</l>
<l>"Mer het is groot laster, proeft dat voert,</l>
<l>"Verradenisse ende moert.</l>
<l>"Hy heves scande so wie dat doet.</l>
<l n="25225">"My en wordes nummer ghespraken goet:</l>
<l>"Ic waender by verliesen myn eer.</l>
<l>"Nochtant en der ic nummermeer</l>
<l>"Ontsegghen, daer u syn staet toe.</l>
<l>"Daerom lave ic u dat icket doe</l>
<l n="25230">"Allegader dat ghy my baet,</l>
<l>"Synt ghy wilt ende my oec raet."</l>
<l>                Als dese dinc ghesproken was,</l>
<l>Ic waen men niet en versten das.</l>
<l>Enen bade nam de coninghynne:</l>
<l n="25235">Haves was hy ende wys van synne;</l>
<l>Alle haer dinc ende haer taele</l>
<l>Beval sy hem altemale.</l>
<l>Hy maecten henen al dat hy mach,</l>
<l>- Noch wast doe scoen hoghe dach -</l>
<l n="25240">Ten tenttenwert ghinc hy mit rade.</l>
<l>Als hy daer quam, doe wast spade.</l>
<l>Totter tentten die soe wale</l>
<l>Was avertoghen mit sindale,</l>
<l>Daer die aern op stont van goude,</l>
<l n="25245"><pb n="2,311"/> Vant hy dien hy spreken woude.</l>
<l>Die bade knielden voer hem op derde</l>
<l>Ghetoghelicke, doer syn weerde.</l>
<l>Op een bedde van elpsbeen,</l>
<l>Beset mit menghen dueren steen,</l>
<l n="25250">Lich hy ter selver stont,</l>
<l>Seer droeve ende onghesont.</l>
<l>Syn baetscap deed hy als een ghetrouwe.</l>
<l><milestone unit="fol" n="177v"/> "Heer," seid hy, "Ecuba, myn vrouwe,</l>
<l>"Sent hier tot u hoe dattet gaet.</l>
<l n="25255">"Sy ontbiet u dat ghy niet en laet</l>
<l>"Ghy en sprectse morghen avont spade</l>
<l>"Tot uwen heymelicken rade,</l>
<l>"Eer men op siet gaen die mane.</l>
<l>"En doet oec niemant te verstane</l>
<l n="25260">"Dan enen die u heymelic es.</l>
<l>"Weet oec wel die waerheit des:</l>
<l>"In Apollyns monster sal sy syn,</l>
<l>"Ende Polixina, haer dochterkyn,</l>
<l>"Wilt sy u gheven te enen wyve.</l>
<l n="25265">"Oec wilt die dochter dattet niet en blyve,</l>
<l>"Die soe scoen is ende soe vroet:</l>
<l>"Tusschen u ende haer en wort meer evelen moet.</l>
<l>"Gheeft sy u die scoen smale,</l>
<l>"Dat weet sekerlicke wale</l>
<l n="25270">"Dat ghy sult staen om haer eer</l>
<l>"Ende om haer vrome tallen keer.</l>
<l>"Sy wanen u te vriende maken</l>
<l>"Ende het is hem best na allen saken.</l>
<l>"Ghy hebt hem scadelic ghewesen,</l>
<l n="25275">"Haer kynt suldy syn nae desen.</l>
<l>"Eer ghy ommer van hem sceet,</l>
<l>"Na alle myn waen, dat ic weet,</l>
<l>"Ghy werdes blyde, dat weet ic wale,</l>
<l>"Want in die werlt altemale</l>
<l n="25280"><pb n="2,312"/> "En syn magheden noch joffrouwen,</l>
<l>"Noch poertersse noch scone vrouwen,</l>
<l>"Al waer te samen al haer ghedaen,</l>
<l>"Daer waer myn te prysen aen,</l>
<l>"Daen aen diegheen is die ghy sult trouwen</l>
<l n="25285">"By den rade van mynre vrouwen.</l>
<l>"Het is best dat ghyt versoenen laet,</l>
<l>"Want ghy hebt hem te veel ghescaet,</l>
<l>"Mer nu weetty allet coevent</l>
<l>"Ende wies ic ben aen u ghesent.</l>
<l n="25290">"Antwoert my dies ghy wert te rade,</l>
<l>"Want dat keren is my wel spade."</l>
<l>                Een cortte wyle sweech Achilles.</l>
<l>Hy heft ghehoert dat hem lief es</l>
<l>Ende dat hy begheert alremeest,</l>
<l n="25295">Ende daer syn hert was om bevreest.</l>
<l>"Vrient," sprac hy, "segt in diere manieren</l>
<l>"Uwer vrouwen, die is goedertieren,</l>
<l>"Groten danc van dat sy my synt,</l>
<l>"Ende dat ic wil syn haer kynt</l>
<l n="25300">"Ghetrouwe, sonder enich begheven,</l>
<l>"Alsoe langhe als ic sal leven.</l>
<l>"Dat wil ic haer mit trouwen sweren.</l>
<l>"Ende ic wil also seer haer eer begheren,</l>
<l>"Veel meer dan sy sal doen die myne.</l>
<l n="25305">"Dus begheer ic haer vrient te syne.</l>
<l>"Ic sal noch haer verlies versetten.</l>
<l>"Haer ghebot en wil ic niet letten:</l>
<l>"Morghen avont sal ic te haer comen</l>
<l>- "Got die ghevet my oec te vromen -</l>
<l n="25310">"Ter keerken daer sy my hiet;</l>
<l>"Eer men den dach verbaren siet</l>
<l>"Wil ic hier weder syn ghereet,</l>
<l>"Want ic en wil niet dat ment weet</l>
<l>"Int theer dat ic dit doen wille,</l>
<l n="25315"><pb n="2,313"/> "Noch apenbaer, noch stille.</l>
<l>"Ganc henen ende gruet se my mit trouwen</l>
<l>"Mynre herttelicker liever joffrouwen,</l>
<l>"Ende segt dat ic haer eyghen sy.</l>
<l>"Dit lant sal syn in vreden by my.</l>
<l n="25320">                Hy nam oerlof ende ghinc dane.</l>
<l>Ter vrouwen haeste hy hem mit gane:</l>
<l>Hy waen len daar al te spade comen.</l>
<l>Tierst dat hy se had vernomen,</l>
<l>So seid hy haer alle die saken,</l>
<l n="25325">Die taele ende die, wedersprake,</l>
<l>Ende dat hy vro der saken was.</l>
<l>"Nu moetty," sprac hy, "u pynen das</l>
<l>"Dat men die sake sal volbringhen</l>
<l><milestone unit="fol" n="178r"/> "Ende voldoen al dese dinghen."</l>
<l n="25330">Vele pensden die coninghynne</l>
<l>Hoe men dese sake sal beghynne.</l>
<l>Parys deed sy te have comen.</l>
<l>Wat mocht ons langhe taele vromen?</l>
<l>Altemael deed syt hem verstaen</l>
<l n="25335">Hoe die baetscap was ghedaen</l>
<l>Ende dat hy, sonder enighe trecken,</l>
<l>Teghen haer wilt comen spreken.</l>
<l>"Morghen," seid sy, "ghereit u wel;</l>
<l>"Ghesellen neemt starc ende snel,</l>
<l n="25340">"Die u ter noot in staden staen.</l>
<l>"Dese tyt sal schier syn ghedaen.</l>
<l>"Siet dat u ghesellen syn stout</l>
<l>"Ende dat sy doen al dattu wout,</l>
<l>"Ghehulpich ende van groter weer</l>
<l n="25345">"Ende die starcste van onsen heer,</l>
<l>"Want hy is so vromich, sonder waen,</l>
<l>"Men sal hem mit pynen moeten sclaen."</l>
<l>Parys sprac: "Hy sy verdoemt</l>
<l>"Die yet vrucht dat hy coemt!</l>
<l n="25350"><pb n="2,314"/> "Wat is hy so groot, sonder waen,</l>
<l>"Dat hy mach in die kercke gaen,</l>
<l>"Hy laet daer, dat weet ic wel,</l>
<l>"Syn vleysche, syn bloet, dat toe syn vel.</l>
<l>"Morghen sonder wederstaen</l>
<l n="25355">"Sal icket selven proeven gaen."</l>
<l>Weenende sprac Ecuba:</l>
<l>"Nu neemt oerlof ende ga".</l>
<l>                Die nacht gaet wech ende lyt</l>
<l>Ende die dach ter avontwert tyt.</l>
<l n="25360">Parys bewaerden syn lede.</l>
<l>XX ridders nam hy mede,</l>
<l>Die hy alle kende wel, twaeren,</l>
<l>Die starc, dapper ende vrome waeren.</l>
<l>Des avonts, dus heb ic verstaen,</l>
<l n="25365">Syn sy in die monster ghegaen.</l>
<l>Om Hector, die daer lach doot,</l>
<l>Was die sierenisse daer groot.</l>
<l>Sy deylden hem in IIIJ scaeren.</l>
<l>Een teyken maecten sy, twaeren,</l>
<l n="25370">Daer sy by souden al mit listen</l>
<l>Versamenen als sy hem daer wisten.</l>
<l>Die monster was beset mittesen.</l>
<l>Achilles mocht wel seker wesen,</l>
<l>Ist dat hy daerbynnen gaet,</l>
<l n="25375">Datter hem te blyven staet.</l>
<l>Mer hy, die niet en pensden om den nyt,</l>
<l>En waende daer niet comen te tyt:</l>
<l>Die avontstont coemt hem te spade,</l>
<l>Want hy gherne haeren wille dade.</l>
<l n="25380">Hy haepten op der sonnen ondergaen.</l>
<l>Nu is hy alreyerst ghevaen.</l>
<l>Mynne heft hem verwaermt syn bloet;</l>
<l>Hy en hoert, hy en siet, hy is al onvroet.</l>
<l>Die doot en vruchte hy niet,</l>
<l n="25385"><pb n="2,315"/> Dat deed die myn die niet onsiet.</l>
<l>Hy en ontsiet vernoy noch scade,</l>
<l>Dat doet hy by der mynnen rade:</l>
<l>Want sy enen starcken man</l>
<l>Alsoe dwanc ende verwan,</l>
<l n="25390">Dat hy die wille had so groot</l>
<l>Te gane tot synre doot</l>
<l>Ende te synre jamerlicken hone.</l>
<l>Wee hem dat hy ye sach die scone!</l>
<l>Hy doden hem selven op dien dach,</l>
<l n="25395">Dat hy ghinc daer hy sach.</l>
<l>Die scoenheit die hy sach aen haer</l>
<l>Doet hem leven also swaer,</l>
<l>Dat hem gheen goet aen en ghinc.</l>
<l>Nu begheert hy baven al dinc</l>
<l n="25400">Dat die scone haer haesten seer vele.</l>
<l>Enen ridder, enen synen ghespele,</l>
<l>- Antilogus waen ic dat hy hiet,</l>
<l>Hy en was noch doe ghebaert niet,</l>
<l><milestone unit="fol" n="178v"/> Hy was des ouden Nestors soen;</l>
<l n="25405">Stout ende coene was dieghoen,</l>
<l>Haefs, vroet ende seer ghepryst,</l>
<l>Als ons die jeeste van hem wyst;</l>
<l>Heymelicke was hy ende Achilles</l>
<l>Ende na ghemaghe, seit Dares; -</l>
<l n="25410">Hem ondecten hy synen raet,</l>
<l>Weder het was goet of quaet,</l>
<l>Ende bat hem seer mit hem te verne:</l>
<l>Dat deed die ander gherne.</l>
<l>                Die nacht begonde aen te gaen</l>
<l n="25415">Soedat oec op ghinc die maen;</l>
<l>Het had temael doncker ghesyn</l>
<l>En had ghedaen der manen schyn,</l>
<l>- Men en mocht gheen sterren sien. -</l>
<l>Ter kercken reden sy mitten.</l>
<l n="25420"><pb n="2,316"/> Sy en hadden gheen wapen aen die vaert,</l>
<l>Niet meer dan elc syn sweert.</l>
<l>Ten monster quamen sy daer sy wilde,</l>
<l>Eer sy ye togel op hylden.</l>
<l>Eenlicke soe wast altoes daer,</l>
<l n="25425">Hem beiden quam aver een vaer.</l>
<l>Sy beeten beiden mitter vaert</l>
<l>Ende bonden ghinder haer paert.</l>
<l>In die keercke Apollinys,</l>
<l>Daer verborghen lach Parys,</l>
<l n="25430">Ginghen sy ende daden haer ghebede</l>
<l>Achilles ende Anthilogus mede,</l>
<l>Ende, daer hy lach op syn knyen,</l>
<l>Heft hem Parys saen versien</l>
<l>Ende scoot hem den voet al duer.</l>
<l n="25435">Aldus telt ons die aventuer.</l>
<l>Oec so segghen sy ons mede</l>
<l>Dat hyt by Phebus raet al dede,</l>
<l>Omdat was voer synen outtaer.</l>
<l>Mer Benoet seit averwaer,</l>
<l n="25440">Dat hem wonderden te die stonden,</l>
<l>Want syt daer yerst ydel vonden,</l>
<l>Ende hem twyvelden in haeren moet.</l>
<l>Nu laet sien of sy syn vroet:</l>
<l>Van IIIJ syden mit enen houwe</l>
<l n="25445">Quamen sy te samen, seg ic uwe,</l>
<l>Al daer sy laghen verborghen.</l>
<l>Nu staet hem alreyerst te sorghen,</l>
<l>Want sy daer waeren ghescoten</l>
<l>Wel van hem tienen van der roten.</l>
<l n="25450">Achilles waer ontlopen wale,</l>
<l>Mer dat hy ten selven male</l>
<l>In den voet ghescoten was,</l>
<l>Als ic in den jeesten las.</l>
<l><pb n="2,317"/> Achilles die wert ghewaer</l>
<l n="25455">Dat sy daer laghen apenbaer.</l>
<l>Hy nam synen mantel om den arm,</l>
<l>Hy toech syn sweert: dat maecte hy warm</l>
<l>Altehant in haer bloet.</l>
<l>VIJ scloech hy der stout ende goet.</l>
<l n="25460">Anthilogus die halp hem seer</l>
<l>Mitten sweerde als een heer;</l>
<l>Sy dreven se een deel achterwert.</l>
<l>Parys scalt se, - hem had onweert. -</l>
<l>"Ghy heren," sprac hy, "wat doet u vlien?</l>
<l n="25465">"Condy niet mercken ende sien</l>
<l>"Dat ic hem hebbe syn voet doerscoten?</l>
<l>"Loept hem aen mit eenre roten,</l>
<l>"Sy sullen saen doot syn ghebloyt!"</l>
<l>Mittesen woerden namen sy moet</l>
<l n="25470">Ende scloeghen op hem altemale,</l>
<l>Mer sy weerden hem al te wale;</l>
<l>Sy deden weer herde groot,</l>
<l>Mer van wapenen waeren sy bloot.</l>
<l>Hadden sy haer halsberch ghehadt aen,</l>
<l n="25475">Sy hadden se alle doot na mynen waen.</l>
<l>Dbloet liep hem uyt haeren wonden,</l>
<l>Dat crincte se seer te dien stonden.</l>
<l>Mer nochtant al daer sy vochten</l>
<l><milestone unit="fol" n="179r"/> Waen ic dat sy hem duer vercochten:</l>
<l n="25480">Hy wonde se seer so wie dat op hem sclaet,</l>
<l>Dat doet dat hem die cracht ontgaet.</l>
<l>Anthilogus wert saen bleec,</l>
<l>Want hem al syn bloet besweec;</l>
<l>Hy en mocht langher niet ghestaen,</l>
<l n="25485">Want hem syn bloet al was ontgaen.</l>
<l>Tot Achilles riep hy mit seer:</l>
<l>"Ic en mach u helpen niet meer,</l>
<l>"Lieve heer, dat moegdy sien.</l>
<l><pb n="2,318"/> "Wacharme! Wat sal myns ghescien!</l>
<l n="25490">"Wat vromicheden sal hy verderven</l>
<l>"Als u lyf hier sal sterven,</l>
<l>"Ende die doecht die aen u was!</l>
<l>"Och! hoe droeve ben ic das!</l>
<l>"U mynne heft ons dit ghedaen".</l>
<l n="25495">Mittien is hy opghestaen.</l>
<l>Achilles die was ghevelt:</l>
<l>Parijs die hadden mit ghewelt</l>
<l>Mit IJ spieten doersteken saen.</l>
<l>Doe en was daer gheen opstaen.</l>
<l n="25500">Die ander deed weer so groot,</l>
<l>Dat hy IJ man scloech doot;</l>
<l>Ter eerden vielen sy beide saen.</l>
<l>Mer Achilles die is opghestaen:</l>
<l>Na Parys scoet hy den enen spiet;</l>
<l n="25505">Hy en had syns ghemist niet,</l>
<l>Mer Parys, dien comen sach,</l>
<l>Spranc besyden al dat hy mach,</l>
<l>Ende Achilles mit groter weer</l>
<l>Deed synt seer groten weer.</l>
<l n="25510">Hem jamert syns ghesellen doot.</l>
<l>"Vrient," sprac hy, "ic hebbes rouwe groot,</l>
<l>"Dat u dit by my sal gheschien.</l>
<l>"Had ic verradenisse ontsien,</l>
<l>"Wy waeren anderssyns verscoent;</l>
<l n="25515">"Daerom ben ic qualicke ghehoent.</l>
<l>"Dit leet heft my mynne ghedaen,</l>
<l>"Die my sal doen sterven saen.</l>
<l>"Wy en syn die yerste niet</l>
<l>"Noch die aechsterste. Wats ghesciet,</l>
<l n="25520">"Ist lief, ist leet, het is dus vergaen.</l>
<l>"Hier moet ic by u sterven saen.</l>
<l>"Myn weer wert nu meer cranc;</l>
<l>"Nochtant, mach ic, eer yet lanc</l>
<l><pb n="2,319"/> "Sal ic u wreken mitter vaert.</l>
<l n="25525">"Coemt Parys onder myn sweert,</l>
<l>"Ic sal hem leren een lesse</l>
<l>"Aver dese verradenesse!"</l>
<l>                Die tempel was licht ende claer</l>
<l>Van menghen lampen, dat is waer,</l>
<l n="25530">Mer die oghen - hy was soe moede -</l>
<l>Verdroncken hem van den bloede.</l>
<l>So cranc was hy dat hy saen</l>
<l>Niet langher en sal moghen staen.</l>
<l>Nochtant heft hy mitten sweerden</l>
<l n="25535">Ghesclaghen als die niet en spaerden;</l>
<l>Twee doden hy der, ende wonder vyve.</l>
<l>Parys liep op hem mitten lyve:</l>
<l>Den arm scloech hy hem af aldaer</l>
<l>Ende cloef hem daenschyn, dat is waer;</l>
<l n="25540">Hy weerden hem seer mit ghewelt,</l>
<l>Mer doch heft hy hem ghevelt.</l>
<l>Anthilogus quam op syn knyen:</l>
<l>Hy begond hem te weren mittien</l>
<l>Ende weerden hem al dat hy mochte.</l>
<l n="25545">Parys sprac: "Ghy sult onsochte</l>
<l>"Becopen die scone lyf!</l>
<l>"Tot uwen misvallen naemdy tlyf</l>
<l>"Hector ende Troylus mede.</l>
<l>"Doer mynre liever moeder bede,</l>
<l n="25550">"Sal ic se wreken aen u lyf!</l>
<l>"Ghy waert te fel, al sonder blyf,</l>
<l>"Ons altoes te doen scade.</l>
<l>"Nu rouwet u ende nu ist te spade!</l>
<l><milestone unit="fol" n="179v"/> "Hier blyft hy ende dat is groot joye</l>
<l n="25555">"Hem allen die syn in Troyen".</l>
<l>Op dat pavement blau ende roet</l>
<l>Vielen sy te samen doot.</l>
<l>Wy en vinden niet noch en lesen</l>
<l><pb n="2,320"/> Dat ye ridderen mochten wesen</l>
<l n="25560">Die weer daden also groot,</l>
<l>Onghewapent ende bloot.</l>
<l>Die jeeste tellet, diet al weet,</l>
<l>Dat hy se in clenen stucken sneet.</l>
<l>Syn brueders wrac hy ter cuer.</l>
<l n="25565">Die stucken werp hy uytter duer.</l>
<l>Syn dinc was daer te scoenre mede,</l>
<l>Dat hyt deed al buten vrede.</l>
<l>Die syn, die daer bleven doot,</l>
<l>Groef hy des daghes mit eren groot.</l>
<l n="25570">                Schiere wert condt ende apenbaer</l>
<l>Dese saken ende dese maer;</l>
<l>Doe die maer ten Griecken quam,</l>
<l>Waeren sy droeve ende gram.</l>
<l>Ic waen, nie man sulc hantghesclach</l>
<l n="25575">Onder een heer en ghesach.</l>
<l>Nu syn sy tenden rade seer;</l>
<l>Wel XX dusent weender ende meer.</l>
<l>Nu en hebben sy hape noch ghedachte</l>
<l>Die stat te wynnen meer mit crachte.</l>
<l n="25580">Nu willen sy gherne henenvaeren:</l>
<l>Dat sullen sy segghen daer, twaeren.</l>
<l>Droeve syn sy ende stille</l>
<l>Om haer verlies, om haeren onwille.</l>
<l>Wat soudic segghen van synen lieden?</l>
<l n="25585">Ic en mocht u nummer beduden</l>
<l>Haeren rouwe, die was so groot,</l>
<l>Daer bleefter veel van rouwen doot.</l>
<l>Die doden wouden sy hebben ghenomen</l>
<l>Ende waeren uytter tentten ghecomen;</l>
<l n="25590">Mer dat en liet hem niet doen</l>
<l>Die coninck Aghamennoen.</l>
<l>Hy seid, hy soud doen bidden dan</l>
<l>Priamis den hoghen man,</l>
<l><pb n="2,321"/> Ende dat deed hy sonder spaeren.</l>
<l n="25595">Hoert wat Parys wilde, twaeren:</l>
<l>Hy en woudes niet ende was droeve,</l>
<l>Gave men se hem of dat men se groeve;</l>
<l>Hy woude se laten daer ten stonden</l>
<l>Den vogelle eten ende den honden;</l>
<l n="25600">So haet hy se, hy en cant aen ghewerden</l>
<l>Dat se die Griecken selven eerden.</l>
<l>                Alle die van Troyen, cleyn ende groot,</l>
<l>Waeren vroe om Achilles doot.</l>
<l>Als sy Achilles doot saghen,</l>
<l n="25605">Pensden sy dat in haeren daghen</l>
<l>Die Griecken hem cleen souden deren</l>
<l>Ende sy haer stat wel souden verweren.</l>
<l>Sy maecten blytscap ende speel</l>
<l>Ende altemale leefden sy wel.</l>
<l n="25610">Helenus seid: "Het waer onrecht groot,</l>
<l>"Liet men se ligghen also bloot".</l>
<l>Doen worden sy ghegeven;</l>
<l>Noyt en was sulc seer ghedreven</l>
<l>Als die vriende daerom daden:</l>
<l n="25615">Int theer droeghen sy se mit staden.</l>
<l>Mer Nestor, die oude heer,</l>
<l>Die woud bederven van seer</l>
<l>Om synen soen Anthilogus;</l>
<l>Hy en had niet meer kinder thuys.</l>
<l n="25620">Syn man van synen lande</l>
<l>Scloeghen daerom te samen haer handen,</l>
<l>Want hy haer heer soud wesen.</l>
<l>Nestor en mach niet ghenesen;</l>
<l>So droeve is hy om syn kynt</l>
<l n="25625">Dat hy niet meer blytscap en gewynt.</l>
<l>Niet langher en mach hy leven dernaer:</l>
<l>Twe hondert ende L hadde hy der jaer.</l>
<l><pb n="2,322"/>                 Groet was die rouwe om die doden.</l>
<l><milestone unit="fol" n="180r"/> Aghamennoen die nam boden</l>
<l n="25630">Ende bat den coninc Pryan</l>
<l>Dat hyt oerlove ende syn man,</l>
<l>Dat hy oerlof neme echt</l>
<l>Achilles te graven na syn recht:</l>
<l>Hy was ghepryst also seer</l>
<l n="25635">Baven alle die Griecken ende noch meer,</l>
<l>Ende ridder alsoe vermaert</l>
<l>Dat hys mit recht wel is weert.</l>
<l>Priamis die deed syn bede.</l>
<l>Een maent gaf men daer vrede.</l>
<l n="25640">Nu hebben sy tyt, sodat sy se ter eerden</l>
<l>Brenghen moghen na hare weerden.</l>
<l>Een weeke al doer, twaeren,</l>
<l>Hielden sy die doden in baeren,</l>
<l>Beleecht mit balsamen ende mit aromen,</l>
<l n="25645">Datter gheen quade locht af mocht comen.</l>
<l>Onder hem hadden sy wercklude goet</l>
<l>Behendich ende uyttermaten vroet;</l>
<l>Sy maecten een werck van marbar diere,</l>
<l>Roet, blauwe, van mengher maniere.</l>
<l n="25650">Dat werck was uyttermaten rycke,</l>
<l>Ghemaect herde verweendelicke;</l>
<l>Daeraen waeren ghemaect beesten,</l>
<l>Bloemen, bomen ende jeesten</l>
<l>Opten marbarsteen ghehouwen,</l>
<l n="25655">Dat men te wonder mocht aenscouwen.</l>
<l>Onder den hemel en is dinc engheen</l>
<l>Bescreven, groot of cleen,</l>
<l>Ten waster aen also gehouwen,</l>
<l>Dat ment noch heden mach scouwen,</l>
<l n="25660">Ende alst is bereghent wale</l>
<l>Verclaert dat werck altemale.</l>
<l>Het is al sulc, seit hy diet sach,</l>
<l><pb n="2,323"/> Dat tot aen den lesten dach</l>
<l>En mach argheren cleen of groot.</l>
<l n="25665">Ic waen noch baghe so hoghe en scoet,</l>
<l>Al wast op een roche gheset,</l>
<l>Dies mocht ment aensien te bet;</l>
<l>So hoghe staet dat werc, dat gheen man</l>
<l>En is die daerop comen can.</l>
<l n="25670">Gheen verwulve en stond daeromme,</l>
<l>Dan recht daeronder een colomme.</l>
<l>Wie dat sach, wast leec of clerc,</l>
<l>Prysde seer dat duer werc.</l>
<l>Een beelde maecte sy van goude</l>
<l n="25675">Ende deden der pyn om menichvoude,</l>
<l>Sy maectent nae Polixina,</l>
<l>Oec gheleect een deel daerna.</l>
<l>Droeve maecten syt daert steet,</l>
<l>Als oft haer had ghewesen leet</l>
<l n="25680">Tferlies van Achilles lyve,</l>
<l>Die se woud hebben te wyve.</l>
<l>Oec seit dat boec dat sy was gram</l>
<l>Talreyerst dat syt vernam.</l>
<l>Doe was sy op haer moeder gram,</l>
<l n="25685">Daer die raet al ave quam;</l>
<l>Haer was leet dat men hem scloech doot</l>
<l>Om haer, dat was haefsheit groot.</l>
<l>Mer sy en woud gheen dinc segghen,</l>
<l>Daer men laster af mocht legghen</l>
<l n="25690">Op haer ende spreken quaet;</l>
<l>Daerom sweech sy ende also staet.</l>
<l>Droeve was sy in haeren synne,</l>
<l>Dat hy doot was om haer mynne.</l>
<l>Dat beelde was na haer ghedaen,</l>
<l n="25695">Seer eerlicke al sonder waen:</l>
<l>In synen arm hielt hy een vat,</l>
<l>Van enen robyne soe was dat,</l>
<l><pb n="2,324"/> Want hy in cleynen stucken was</l>
<l>Ghehouwen, nu mercket das.</l>
<l n="25700">Des vruchten sy dat om lanc</l>
<l>Syn vleys mocht maken stanc;</l>
<l>Verbernt was hy om dat</l>
<l>Ende ghedaen in dat duer vat.</l>
<l><milestone unit="fol" n="180v"/> Wie dat beelde daer sach staen,</l>
<l n="25705">Hy hads rouwe sonder waen.</l>
<l>Van Troyen sach ment herde wale:</l>
<l>Onder hem hielden sys menghe tale;</l>
<l>Sy seiden dat noyt edel man</l>
<l>Scoenre sepultuer en ghewan.</l>
<l n="25710">Sy hebben hem oec vergult scoen</l>
<l>Syn ridderscap ende syn crone.</l>
<l>                Tierst dat Achilles begraven was,</l>
<l>Als ic in Ovidius las,</l>
<l>Rees daer een ghedinghe groot,</l>
<l n="25715">Om syn wapen na syn doot,</l>
<l>Om den dueren Peleus scacht,</l>
<l>Die was van alsulcker macht,</l>
<l>Die daermede ghewont was,</l>
<l>Dat hy nummer en ghenas,</l>
<l n="25720">Men mosten wonden anderwerf.</l>
<l>Ic waen dattet menich man besterf,</l>
<l>Om den halsberch ende om den scilt,</l>
<l>Ende om dat sweert dat niet en vilt,</l>
<l>Ende om den helm van brunen stale,</l>
<l n="25725">Die Thetis deed smeden wale</l>
<l>Vulcans, den goeden smit:</l>
<l>Doen sy gherne had belyt</l>
<l>Dat hy voer Troyen niet en waer ghevaeren,</l>
<l>Ende sys niet letten en cond, twaeren,</l>
<l n="25730">Deed sy en maken te synen noden</l>
<l>Omdat men hem niet en soud doden.</l>
<l><pb n="2,325"/> Daer en was coninc in alt theer,</l>
<l>Hy en had wil ende gheer</l>
<l>Dat hy die wapen gherne name,</l>
<l n="25735">Wisten sy hoe men daer best aen quame.</l>
<l>Mer doch Ayax van Liguere</l>
<l>En dorst se niet eysschen tier uyren;</l>
<l>Soe en dorst Ayax Anelius,</l>
<l>Noch Thoas noch Menelaus,</l>
<l n="25740">Dyomedes noch Thelamoen,</l>
<l>Nestor, die oude, noch Aghamennoen.</l>
<l>Mer Thelomeus Ayax</l>
<l>Dogheden daerom veel onghemax,</l>
<l>Ende Ulixes. Dese twee</l>
<l n="25745">Streden daerom ende niemant mee.</l>
<l>Ic waen dat van sulcken dinghen</l>
<l>Nie en rees so groot ghedinghen.</l>
<l>Niemant anders en dorst bestaen</l>
<l>Dan sy twee sonder waen.</l>
<l n="25750">Beide spraken sy te samen an.</l>
<l>Aghamennoen daghede die man,</l>
<l>Opdat men se bestaden soude,</l>
<l>Want hys alleen niet doen en woude:</l>
<l>"Diegheen die dat beste recht</l>
<l n="25755">"Heefter aen, neem se sonder ghevecht,</l>
<l>"Want orloghe mocht ons onteren</l>
<l>"Onder ons eyghen heren.</l>
<l>"Men legghe die wapen voer die heren;</l>
<l>"Sy sullent wel te recht keren".</l>
<l n="25760">Ayax ende Ulixes</l>
<l>Volgden beide gader des.</l>
<l>                Coninghen, hertoghen ende graven</l>
<l>Ende rycke coninghen ende princhen van haven</l>
<l>Ginghen sitten op eenre banc.</l>
<l n="25765">Dat ghemeen volc stont al ghemanc</l>
<l>Op dat velt al omtrent,</l>
<l><pb n="2,326"/> Om te horen dat parlement.</l>
<l>Doent al sweech is herde saen</l>
<l>Ayax selven opghestaen.</l>
<l n="25770">Een man wast van sulcken dinghen,</l>
<l>Synen moet en const hy niet bedwinghen;</l>
<l>Wredelicke, mit fellen oghen,</l>
<l>Besach hy den starcken toern, den hoghen,</l>
<l>Dat was van Troyen Ylioen.</l>
<l n="25775">Aldus sprac hy voer die baroen:</l>
<l>"O ghy, grote heer Jupiter,</l>
<l>"Teghen wien ben ic ghespaert?</l>
<l>"Dat is die blode Ulixes,</l>
<l>"Die hem niet en scaemden des</l>
<l n="25780">"Dat hy voer Hector enwech vlo,</l>
<l>"Dien ic wederstont also</l>
<l><milestone unit="fol" n="181r"/> "Dat ic mit mynre rechterhant</l>
<l>"Van den scepe weerden den brant.</l>
<l>"Ghy heren, het dunckt oec desen</l>
<l n="25785">"Sekerlicke veel wesen</l>
<l>"Te stryden mit loeser talen,</l>
<l>"Dan mitten sweerden, dat weet ic wale!</l>
<l>"Mer ic ben een, dat weetty wel,</l>
<l>"Die mitter tonghen niet en is snel</l>
<l n="25790">"Noch gheraect oec in den mont.</l>
<l>"Oec is dat uwe heren cont</l>
<l>"Ghelyckerwys dat ic gheen man</l>
<l>"En ben die veel dinghen can.</l>
<l>"So is Ulixes die daer staet</l>
<l n="25795">"Ende die nye en deed coen daet.</l>
<l>"Myn is die daet ende syn dat woert,</l>
<l>"Ende also gherne als men hoert</l>
<l>"Syn tael mit groter gheer,</l>
<l>"Also gherne siet men my int theer.</l>
<l n="25800">"Nochtant waen ic ende segghet u twy,</l>
<l>"Dat hier gheen noot en sy</l>
<l><pb n="2,327"/> "Te tellen wat my is ghevallen,</l>
<l>"Want het is meest cont u allen:</l>
<l>"Ghy saghet mitten oghen an.</l>
<l n="25805">"Ulixes, die wyse man,</l>
<l>"Segghen hoe hy heft gheleft,</l>
<l>"Want hys gheen oercondt en heft:</l>
<l>"Het is by nacht al ghesciet,</l>
<l>"Daerom en weten wys niet.</l>
<l n="25810">"Het is waer, ic lyes voer alle dese lude,</l>
<l>"Dat ic heyscen grote miede</l>
<l>"Van mynen dienst ende van mynre daet.</l>
<l>"Nae dien dat my ghescapen staet,</l>
<l>"Groot is die miede na die eer.</l>
<l n="25815">"Nochtant heb ic verdient veel meer.</l>
<l>"Ic weet wel, sy soud my blyven,</l>
<l>"Woud my Ulixes niet verdryven.</l>
<l>"Ic gave daerom oec herde cleen,</l>
<l>"En daed Ulixes alleen,</l>
<l n="25820">"Omdat hy hem sal beroemen,</l>
<l>"Hoe dat hier die saken comen</l>
<l>"Ende allen die dit horen heden,</l>
<l>"Dat hy teghen my heft ghestreden.</l>
<l>"Nochtant en waen ic dat van my</l>
<l n="25825">"Niemant en twyvelt wie ic sy,</l>
<l>"Want ic daer my wel beroemen</l>
<l>"Wanen dat ic ben ghecomen.</l>
<l>"Niemant en is so wel ghebaeren,</l>
<l>"Ic en daer hem wel eyschen, twaeren,</l>
<l n="25830">"In allen have, voer allen baroene:</l>
<l>"Ic ben comen van Thelamoene,</l>
<l>"Die stout was ende goet</l>
<l>"Ende yerst Jason bestoet</l>
<l>"Te vaeren om dat gulden vlies.</l>
<l n="25835">"Nestor weet wel die waerheit dies,</l>
<l>"Die daer mede in Colcos om was.</l>
<l><pb n="2,328"/> "Oec was hy, syt seker das,</l>
<l>"Die yerste die Troyen wan,</l>
<l>"Mit Hercules, den stoutten man.</l>
<l n="25840">"Den loen den hem daerom was ghegeven</l>
<l>"Heft ghecost menghen syn leven.</l>
<l>"Eachus, dat was syn vader;</l>
<l>"Ghy weet dat wel allegader</l>
<l>"Dat hy stout was ende coen</l>
<l n="25845">"Ende coninc van Mirmidoen.</l>
<l>"Jupiter die lyden das</l>
<l>"Dat Eachus syn soen was</l>
<l>"Ende wan hem by Egynen.</l>
<l>"Ulixes, wes wiltu dy pynen?</l>
<l n="25850">"Du biste quaet, dat weet men wale,</l>
<l>"Dattu teghen my houdes tale.</l>
<l>"Nochtant ben ic, wildyt horen,</l>
<l>"Van mynre moeder bat ghebaren.</l>
<l>"Myn moeder Esiona</l>
<l n="25855">"Was oec Jupiters nicht na,</l>
<l>"Want Jupiter wan Dordaniuse</l>
<l>"..........</l>
<l>"Te Troyen maecten hy en in die stat:</l>
<l>"Van hem quamen, men weet wel dat,</l>
<l n="25860">"Ylus ende Asseracus,</l>
<l>"Lamedon ende Priamus.</l>
<l><milestone unit="fol" n="181v"/> "Dus ben ic van den besten ghebaeren</l>
<l>"Van Europen veel te voren,</l>
<l>"Ende van den besten van Asia</l>
<l n="25865">"Van mynre moeder Esiona.</l>
<l>"Nochtant en seg ickes niet by dy,</l>
<l>"Ghy heren, dattet recht sy,</l>
<l>"Dat ic die wapen heb hierom.</l>
<l>"Mer dat meen ic, dat is die som,</l>
<l n="25870">"Dat Ulixes is een quaet</l>
<l>"Die hier int ghedinghe staet</l>
<l><pb n="2,329"/> "Teghen my te houden tale.</l>
<l>"Ic eysche die wapen, weet dat wale,</l>
<l>"Van recht ende niet van edeldom.</l>
<l n="25875">"Achilles was, des houd ic rom,</l>
<l>"Myns oems soen ende ic die syn,</l>
<l>"Want Thelamon, die vader myn,</l>
<l>"Ende Peleus waeren ghebroeder,</l>
<l>"Beide van vader ende van moeder.</l>
<l n="25880">"Dus eysche ic dat men my gheve</l>
<l>"Dat my van mynen edelen neve</l>
<l>"Versterf ende van rechten ore.</l>
<l>"Nochtant weet ic wel ter core</l>
<l>"Dat Thelamon, myn ouste broeder,</l>
<l n="25885">"- Dien Esiona nae myn moeder,</l>
<l>"Doen myn vader doot was bleven,</l>
<l>"Synen naem hem deed gheven,</l>
<l>"Want hy yerst Teutter was ghenant, -</l>
<l>"Woud hy deraen sclaen syn hant,</l>
<l n="25890">"Naere waer hy der dan ic een deel;</l>
<l>"Mer hy geeft my al gheheel</l>
<l>"Dat hy deraen mit recht heeft.</l>
<l>"Ulixes, du doets quaet. Got vergeeft!</l>
<l>"Als my dunct, in allen dinghen</l>
<l n="25895">"Wiltstu dyn ghesclechte mynghen</l>
<l>"Onder die onse. Dat is misdaen.</l>
<l>"Du bist comen, wiltu verstaen,</l>
<l>"Van den valschen Sysiphus,</l>
<l>"Die snachs in der lude huys</l>
<l n="25900">"Om die diefte conde crupen.</l>
<l>"Noch constu wel na hem sclupen,</l>
<l>"Ende hebs van hem die natuer,</l>
<l>"Want du cuncts stelen wel ter cuer.</l>
<l>"Het is alle Griecken wel cont</l>
<l n="25905">"Dat Amys was langhe stont</l>
<l>"Dynre moeder ende hy se verriet.</l>
<l><pb n="2,330"/> "Parces en bestaet dy niet.</l>
<l>"Van hem is dy gheboren an</l>
<l>"Dattu bist so valschen man.</l>
<l n="25910">"In sulcken doen sal men dy prysen.</l>
<l>"Sal men dy by my ontwysen</l>
<l>"Die wapen, dat ic ten stryde</l>
<l>"Gherne quam ende by tyde,</l>
<l>"Sonder ghebot ende bedwanc,</l>
<l n="25915">"So is myn gheluc te cranc.</l>
<l>"Men gef se Ulixes best</l>
<l>"Dieder node quam ende lest,</l>
<l>"Ende hem selven verwoyt maecten!</l>
<l>"Het waer best dat hys missaecten!</l>
<l n="25920">"Ghemaect had hy een ploech,</l>
<l>"Dies menich mensche seer loech,</l>
<l>"Daerin ghebonden oec, Gotweet,</l>
<l>"Enen esel ende een gheet.</l>
<l>"Syn lant ghinc hy daermede eren,</l>
<l n="25925">"Alsof hy hem woud gheneren:</l>
<l>"Hy ghinc sayen sout voer coren:</l>
<l>"Hier moegdy grote scalcheit horen.</l>
<l>"Dit deed hy in dien ghebaer</l>
<l>"Of hy uytten synne waer.</l>
<l n="25930">"Wie verscalcten hem, wie wist covent,</l>
<l>"Dat was des outs Namplus kynt,</l>
<l>"Palamedes, die synt berechte</l>
<l>"Coninghen, greven, heren, knechten</l>
<l>"Ende al dit heer mit groter eren.</l>
<l n="25935">"Hy cond behendicheiden noch meren</l>
<l>"Dan Ulixes, dat weet ic wel.</l>
<l>"Doen hy hem tonen sach dat speel,</l>
<l>"Woud hy weten apenbaer</l>
<l>"Of hy uytten synne waer.</l>
<l n="25940">"Aldaer hy erende was aldus,</l>
<l><milestone unit="fol" n="182r"/> "Nam hy syn kynt Thelamacus</l>
<l><pb n="2,331"/> "Ende settent voer hem in die vore,</l>
<l>"Want hy woud wel ter cuere</l>
<l>"Weten of hy waer sonder vroede,</l>
<l n="25945">"Dat hys niet en soud hoeden.</l>
<l>"Mer tierst dat Ulixes quam</l>
<l>"Ten kynde, en was hy niet gram</l>
<l>"Dat hyt yet mocht doen doden;</l>
<l>"Daer nam men mit ghewelde den bloden,</l>
<l n="25950">"Was hy droeve ofte blyde</l>
<l>"Ende brachten hem hier te desen stryde.</l>
<l>"Mer dat is u wel cont, ghy heren,</l>
<l>"Willen wyt ter waerheit keren,</l>
<l>"Dat die wysheit ende die raet</l>
<l n="25955">"Palamedes synt was quaet.</l>
<l>"Daer wert om ghecort syn leven.</l>
<l>"Ulixes had daertoe ghedreven,</l>
<l>"Dat men hem aenteech mit ghewoude</l>
<l>"Dat hy dat heer verraden woude</l>
<l n="25960">"Ende hy den scat van synre wedden</l>
<l>"Begraven had onder syn bedden,</l>
<l>"- Dies menich coninc was bedroeft, -</l>
<l>"Ulixes, dien hy selven groeft.</l>
<l>"Mer doen ghy ontghinc ter noot</l>
<l n="25965">"Had hy en synt wel na doot,</l>
<l>"Ghy weet wel waer, in enen putte.</l>
<l>"Die wapen syn u seer nutte,</l>
<l>"Synt dat ghy uwes ondancs hier quaemt.</l>
<l>"Het is wonder dat ghy u niet en scaemt.</l>
<l n="25970">"Ghy daedt daeraen te grote scande</l>
<l>"Allen den ridderen van den lande,</l>
<l>"Dat ghy u maecten uytten synne.</l>
<l>"Wie dat tierst quam daerinne</l>
<l>"Onghevraecht ende onghebeden</l>
<l n="25975">"Ende oyt mit goeden wille streden,</l>
<l>"Sal men ons beiden ontwysen</l>
<l><pb n="2,332"/> "Ons recht. Dat sal men prysen</l>
<l>"Menich man wel langhe hiernaer,</l>
<l>"Aver menich hondert jaer.</l>
<l n="25980">"Nochtant ghy heren, verghave Got</l>
<l>"Dat Ulixes weer sot</l>
<l>"Ofte van natueren verwoyt,</l>
<l>"Ic waent ons allen waer goet</l>
<l>"Ende hy noch niet comen en waer</l>
<l n="25985">"Mit ons noch voer Troyen haer,</l>
<l>"Want hy heft ons beraden</l>
<l>"Veel scanden ende scaden.</l>
<l>"Hy was algader maker des</l>
<l>"Ende bereit dat Philochetes,</l>
<l n="25990">"Peans soen, van ons is los,</l>
<l>"Die bleven is in Lemmos,</l>
<l>"Dies wy allen hebben scande.</l>
<l>"Dat hy is in dien woesten lande,</l>
<l>"Het mach hem costen syn lyf.</l>
<l n="25995">"Ic waen datter in en is man noch wyf,</l>
<l>"Want die wyf hier toe voren</l>
<l>"- Daer ghy wonder af moghet horen, -</l>
<l>"Vermoerden daer alle haer man,</l>
<l>"Dat hevet woeste ghemaect dan.</l>
<l n="26000">"Daer seid men my dat hy onsochte</l>
<l>"Leghet in een haghedochte:</l>
<l>"Wrake te bidden is hy ghewoen</l>
<l>"Altoes aver Laarces soen;</l>
<l>"Daer leecht hy ende bidt op Gade.</l>
<l n="26005">"Sy en sullent niet wreken node,</l>
<l>"Want syn roepen ende syn carmen</l>
<l>"Mocht enen steen ontfarmen.</l>
<l>"O wy! Of hy hier mit ons waer,</l>
<l>"Ic waen so goet in ons schaer</l>
<l n="26010">"Engheen en waer so hy es.</l>
<l>"Dien ontstac ons Ulixes,</l>
<l><pb n="2,333"/> "Ende ic seg u hoet daertoe quam.</l>
<l>"Ulixes wistet ende vernam</l>
<l>"Dat hy had Hercules strale,</l>
<l n="26015">"Daer men die waerheit af weet wale,</l>
<l>"Wie datter mede wert ghewont,</l>
<l>"Dat hy cume meer wert ghesont.</l>
<l>"Dat woud hy proeven apenbaer</l>
<l>"Of dat die rechte waerheit waer.</l>
<l n="26020">"Hy, die valsche is ende fel,</l>
<l>"Deed dattet hem eens ontfel</l>
<l><milestone unit="fol" n="182v"/> "Ende hy wonden in synen voet.</l>
<l>"Daer was hy na doot af ghebloet.</l>
<l>"Die wonde wulden ende stanc:</l>
<l n="26025">"Philocetes wert soe cranc,</l>
<l>"Alsoe als hem selven dochte,</l>
<l>"Dat hy ons volghen niet en mochte.</l>
<l>"Ulixes brochten hem voer doghen,</l>
<l>"Dat hy niet en const ghedoghen</l>
<l n="26030">"Dien stanc die quam van synre wonden,</l>
<l>"Ende hiet hem dat hy een stonde</l>
<l>"In Lemmos oec soud wesen,</l>
<l>"Totdat hy waer ghenesen.</l>
<l>"Hy seid dat hy, doer gheen sake,</l>
<l n="26035">"Hem en liet hebben brake.</l>
<l>"Siet, ghy heren, mittesen rade</l>
<l>"Ende mit alsulcken moerdade</l>
<l>"Heeft hy ghehoent onse heer.</l>
<l>"Nu heeft hy sonder lyfneer</l>
<l n="26040">"Philocetes ghelaten,</l>
<l>"- Dat is scade groot uyttermaten, -</l>
<l>"In Lemmos meer dan X jaer,</l>
<l>"Ende men seghet ons averwaer</l>
<l>"Dat hy wilde vrocht moet eten;</l>
<l n="26045">"Syn cleder syn seer verscleten.</l>
<l>"Hercules strale heft hy daer,</l>
<l><pb n="2,334"/> "Daer Calcas af seghet voerwaer</l>
<l>"Dat Troyen blyft al onghewonnen,</l>
<l>"Tensy dat wy se ghewynnen connen.</l>
<l n="26050">"- Ic segt u waerby dattet coemt:</l>
<l>"Hercules, die men ducke noemt,</l>
<l>"Scloech, int broec dat hiet Lema,</l>
<l>"Enen worm, hiet ydia,</l>
<l>"Daerin venynden syn strale.</l>
<l n="26055">"Men weet daeraf die waerheit wale,</l>
<l>"Wie datter af wort ghewont</l>
<l>"Dat hy moet blyven onghesont,</l>
<l>"Hy en quame sulcken meister an,</l>
<l>"Die wel fenyn ghenesen can. -</l>
<l n="26060">"Hiermeed soud men vervaren</l>
<l>"Die van Troyen sonder sparen.</l>
<l>"Laarces soen heft se ons ghenomen,</l>
<l>"Got moet hem daerom verdoemen!</l>
<l>"Veghave Got dat Namplus kint</l>
<l n="26065">"Levede ende ons waer omtrint,</l>
<l>"So en hadden wy hem niet verloren,</l>
<l>"Want, doer die scande ende den toren,</l>
<l>"Deed hy hem tallen tyden</l>
<l>"Te meer te voren in den stryde,</l>
<l n="26070">"So langhe dat hy al becochte.</l>
<l>"O wy! dat moerdadighe ghedochte!</l>
<l>"Hoe langhe wast hem in den moede,</l>
<l>"Dat hem Namplus soen, die vroede,</l>
<l>"Vroet maecten dat hy was verwoet.</l>
<l n="26075">"By dien groef hy dat grote goet</l>
<l>"Onder Palamedes bedde.</l>
<l>"Dat was hem een swaer wedde.</l>
<l>"Had Palamedes dat gheweten,</l>
<l>"Dies der ic my wel vermeten,</l>
<l n="26080">"Hy had mitten lyve becocht.</l>
<l>"Dus heft hy onse baroen ghebrocht,</l>
<l><pb n="2,335"/> "Som in ellende, som in den doot,</l>
<l>"Ende ons allen ghedaen scade groot.</l>
<l>"Om dese sake ende om el niet</l>
<l n="26085">"Ist dat men Ulixes ontsiet.</l>
<l>                "Dat is die waerheit, dat weet ic wale,</l>
<l>"Dat hy bet in syn tale.</l>
<l>"Want hem is een scande ghesciet,</l>
<l>"Des hem is een swaer verdriet.</l>
<l n="26090">"Leste in den groten tornoy,</l>
<l>"Daer Nestor had groot vernoy,</l>
<l>"- Want syn ors dat was ghewont,</l>
<l>"Ende hy selven te dier stont</l>
<l>"Was onder die voet ghevelt, -</l>
<l n="26095">"Hy riep lude mit ghewelt</l>
<l>"Aen Ulixes: "Ghenaeden!"</l>
<l>"Van wonden was hy verladen</l>
<l>"Ende oec cranc ende traech van oude;</l>
<l>"Ulixes die liets ghewouden</l>
<l n="26100"><milestone unit="fol" n="183r"/> "Der aventueren ende ghinc vlien.</l>
<l>"En haddet selven niet ghesien,</l>
<l>"Nestor hy waer der bleven doot;</l>
<l>"Oerconde hem, die doer den noot</l>
<l>"Ducke riep aen Ulixes.</l>
<l n="26105">"Syns selfs gheselle Dyomedes</l>
<l>"Riep: ""Waer wiltu, blode saghe?</l>
<l>""Sullen wy huden in desen daghe</l>
<l>""Nestor hier laten versclaen?</l>
<l>""Soe in ons eer seer ghedaen!""</l>
<l n="26110">"Het was om niet al dat hy riep.</l>
<l>"Ic haeste my saen ende liep</l>
<l>"Al daer Nestor lach ghevelt;</l>
<l>"Ic halp hem mit ghewelt</l>
<l>"Dat hy vandaer mit eren quam:</l>
<l n="26115">"Des was menich Troyen gram.</l>
<l>"Doe maecte Nestor grote claghe</l>
<l><pb n="2,336"/> "Aver hem ten naesten daghe</l>
<l>"Ende seid, hy hadden verraden</l>
<l>"Omdat hy hem alsoe verladen</l>
<l n="26120">"In die viande liet sonder noot,</l>
<l>"Daer hy na was bleven doot.</l>
<l>"Ulixes wysden selven saen</l>
<l>"Dat men se alsoe liet staen</l>
<l>"Sonder hulp int ghevecht,</l>
<l n="26125">"Dat waer van sulcker saken recht.</l>
<l>"Ic sach dat menich Troyen op hem liep</l>
<l>"Ende hy "Ghenade!" seer riep</l>
<l>"Aen syn ghesellen al te samen,</l>
<l>"Die hem al te spade quamen.</l>
<l n="26130">"My ontfarmden synre pynen,</l>
<l>"Want ic sach hem in syn aenschyne</l>
<l>"Verweloes ende herde bleec,</l>
<l>"Ende hy veel bet gheleec</l>
<l>"Dat hy doot weer dan levende:</l>
<l n="26135">""Hulp!"" riep hy aen my al bevende,</l>
<l>"Mer dat deed hem die noot.</l>
<l>"Ic voer in die porsse groot</l>
<l>"Aldaer hy ghevallen lach.</l>
<l>- "Alsy wil op enen dach</l>
<l n="26140">"Ende die viande versament syn,</l>
<l>"Come onder die taerge myn:</l>
<l>"Daer sal hy tonen aen syn ghelaet</l>
<l>"Hoe hem syn bloetheit staet</l>
<l>"Ende hoe hy teghen my stryden can! -</l>
<l n="26145">"Nochtant, hoert noch meer daeran</l>
<l>"Doe ic hem dus in staden stoet,</l>
<l>"Was hy ghewont ende bebloet</l>
<l>"Dat hy niet langher staen en mochte;</l>
<l>"Mer, doe ic hem succors brochte</l>
<l n="26150">"Ende hy sach dat ic mocht ontcrupen,</l>
<l>"Ghinc hy uytter porsse sclupen,</l>
<l><pb n="2,337"/> "Ende ghinc vlien in dier ghebaer</l>
<l>"Alsof hy niet ghewont en waer.</l>
<l>                "Ghy heren, hoert my bat voert.</l>
<l n="26155">"Hector quam eens uytter poert,</l>
<l>"Die die beste sekerlicke</l>
<l>"Was van desen eertrycke.</l>
<l>"Mit hem quamen ridders goede.</l>
<l>"Soud men lude van hoghen moede</l>
<l n="26160">"Maken, sy warens wel weert.</l>
<l>"Ulixes, doe waerstu verveert,</l>
<l>"Ende niet, twaeren, du alleen,</l>
<l>"Mer veel na al theer ghemeen,</l>
<l>"Soe seer ontsach men syn heer,</l>
<l n="26165">"Syn goede sweert ende syn speer.</l>
<l>"Doe ghemoetten ic den stouten man,</l>
<l>"Doent al voer hem wycken began,</l>
<l>"Ende stac hem dat hy achterwert</l>
<l>"Was gheneghen op syn pert.</l>
<l n="26170">"Achilles was te dien tyden gram</l>
<l>"Om die joffrouwe die men hem nam,</l>
<l>"Die Aghamennoen hem onthelt.</l>
<l>"Hector vraghede op dat velt</l>
<l>"Wie teghen hem joesteeren woude.</l>
<l n="26175">"Doe antwoerden ic dat ic soude</l>
<l>"Teghen hem ryden lyf teghen lyf.</l>
<l>"Oec baet gy my, blode katyf,</l>
<l>"Ende ander heren dat icket dade.</l>
<l>"Ic deedt gherne by uwen rade.</l>
<l n="26180"><milestone unit="fol" n="183v"/> "Myn gheluc was, dat weet ic wel,</l>
<l>"Dat ic voer hem niet en vel</l>
<l>"Ende hy oec my niet en verwan.</l>
<l>"Synt quam ende syn man</l>
<l>"Mit enen herde groten heer:</l>
<l n="26185">"In den wille ende in den gheer</l>
<l>"Waeren sy allen bevaen,</l>
<l><pb n="2,338"/> "Dat sy wouden ons versclaen</l>
<l>"Ende ons scepe verbernen al,</l>
<l>"Die wy hadden groot ende smal.</l>
<l n="26190">"Al hier ter stat so mostet bliven</l>
<l>"Dat sy ons wouden verdriven.</l>
<l>"Waer was doe Ulixes,</l>
<l>"Die soe vroet van talen es?</l>
<l>"Die brant was in die scepe comen</l>
<l n="26195">"Ende waeren ons na alle ghenomen,</l>
<l>"Ende synt wast oec twewerf</l>
<l>"Dat men se alle der niet en bederf.</l>
<l>"Geeft my die wapen, dat bid ic u,</l>
<l>"Voer alle die scepe nu,</l>
<l n="26200">"Ende oec syt des vroet ghenoech</l>
<l>"Dat die wapen niemants ghevoech</l>
<l>"Bet en syn dat myn alleen.</l>
<l>"Ulixes ister toe te cleen!</l>
<l>"Dus doet ghy der wapen groot eer,</l>
<l n="26205">"Als ghy se my doet ofte meer.</l>
<l>"Was mach hem Ulixes beroemen?</l>
<l>"Wat eren is van hem comen?</l>
<l>"Was hem dan dat eren ghenoech</l>
<l>"Dat hy den coninc Resus scloech,</l>
<l n="26210">"Die by nachte was vermoert,</l>
<l>"Daer hy te Troyen voer die poert</l>
<l>"Ghelogeert lach mit synen heer?</l>
<l>"Hy mochtet wel doen sonder weer!</l>
<l>"Dolona, der Troyen bade,</l>
<l n="26215">"Die onghewapent was ende blode,</l>
<l>"Dien scloech hy doot. Dats manheit groot!</l>
<l>"Hy scloechen sonder weer doot.</l>
<l>"Is dat syn manheit al</l>
<l>"Dat hy in der nacht stal</l>
<l n="26220">"Paladium? Dat can hy wael!</l>
<l>"Het is hem van ghesclechte wael</l>
<l><pb n="2,339"/> "Diefte ende moerdadicheit!</l>
<l>"Eer is hem onghereit.</l>
<l>"Dit is algader des snachts ghesciet</l>
<l n="26225">"Noch en waer te prysen niet,</l>
<l>"In ghenen doen groet of cleen,</l>
<l>"En dade Dyomede alleen.</l>
<l>"Ist nochtant dat ghy wilt gheven</l>
<l>"Die wapen, die waeren myns neven,</l>
<l n="26230">"Ulixes, den bloden man,</l>
<l>"Soe doet wel ende deylt se dan</l>
<l>"Ende gheeft die meeste helt</l>
<l>"Dyomedes, die dat velt</l>
<l>"Ducke verweert mit synre scare</l>
<l n="26235">"En doot scloech den sagittare.</l>
<l>"Nochtant dunct my Ulixes dulle.</l>
<l>"Ic en weet wat hem die wapen sulle,</l>
<l>"Want hy by nacht pleecht te crupen</l>
<l>"Ende die lude te besclupen,</l>
<l n="26240">"Ende hout hem licht int harnas</l>
<l>"Omdat hy wil wesen ras</l>
<l>"Ende oec te vlien syn snel.</l>
<l>"Die helm syn ghebruneert wel,</l>
<l>"Verlicht mit menghen dueren steen:</l>
<l n="26245">"Al daer hy stelen gaet alleen,</l>
<l>"Sal sy wroeghen syn misdaet.</l>
<l>"Dat sal hem wesen herde quaet.</l>
<l>"Ic weet wel, sy is hem te swaer.</l>
<l>"Syn hals en mach niet voerwaer</l>
<l n="26250">"Ghedraghen also groten last,</l>
<l>"Al waer hy noch also vast!</l>
<l>"Noch hy en heft oec niet die cracht,</l>
<l>"Dat hy den starcken Peleus scacht</l>
<l>"Mit synen armen mach gherichten!</l>
<l n="26255">"Hoe seer soud hy der dan meed vechten?</l>
<l>"Noch den scilt, die wile maecte</l>
<l><pb n="2,340"/> "Vlcanus, die welgheraecte,</l>
<l><milestone unit="fol" n="184r"/> "Die soe wael smeden can</l>
<l>"Ende scryven beesten ende man,</l>
<l n="26260">"Daer hy aen ghescreven heeft</l>
<l>"Al dat in der werlt leeft,</l>
<l>"- Aen dien scilt mach men besien</l>
<l>"Die werlt ghedeilt in drien,</l>
<l>"Alle ryvieren ende berghen,</l>
<l n="26265">"Gyganten, cropelen ende dwerghen,</l>
<l>"Ende alle die lude hoe sy hieten;</l>
<l>"Daer staen aen die planeten,</l>
<l>"Die teiken van den sodiaken,</l>
<l>"Ende alle die sterre ende alle die saken</l>
<l n="26270">"Die baven staen aen die troen, -</l>
<l>"Twaeren, hy waer al te scoen</l>
<l>"Ende al te goet ende al te swaer</l>
<l>"Diere luchter hant, die daer naer</l>
<l>"Altoes staet, nacht ende dacht,</l>
<l n="26275">"Hoe sy die lude honen mach!</l>
<l>"Wat wiltstu eyschen, verdwaest man,</l>
<l>"Datty ghehelpen niet en can</l>
<l>"Ende datty herde seer mach scaden!</l>
<l>"Du bister meed al verladen:</l>
<l n="26280">"Het sal een sake wesen</l>
<l>"Dier du niet en cans ghenesen;</l>
<l>"Men en sal dy niet meer ontsien,</l>
<l>"Mer du en sals niet moghen ontvlien!</l>
<l>"Dus salttu verweloes blyven doot!</l>
<l n="26285">"Die vlucht die dy uytter noot</l>
<l>"Heft gheholpen menichwerve,</l>
<l>"Ende die ghy wael soud node derve,</l>
<l>"Sal dy dan syn onghereet.</l>
<l>"Oec wil ic wael dat ment weet,</l>
<l n="26290">"Dat die scilt die du draghes, blode,</l>
<l>"Die selden heeft ghesyn in node,</l>
<l><pb n="2,341"/> "Is onghequest ende onghescuert!</l>
<l>"Die myne heft soe veel besuert,</l>
<l>"Beide van steken ende van slaghen,</l>
<l n="26295">"Ic en mach en niet langher draghen.</l>
<l>"Nochtant, wat salt grote tale</l>
<l>"Sonder daet? Ic wil dat wale</l>
<l>"Becortten, soedat ment pryst.</l>
<l>"Ic en wil niet dat men deraf wyst</l>
<l n="26300">"Emmermeer enich vonnesse,</l>
<l>"Noch sy drie, noch sy sesse.</l>
<l>"Ist dat die heren willen gehinghen,</l>
<l>"Men sal myns neven wapen brenghen,</l>
<l>"Die soe starc was ende soe goet,</l>
<l n="26305">"Soe haefs, soe milde, soe vroet,</l>
<l>"Ende werp se in enighen tyde</l>
<l>"Te midweghen in den stryde,</l>
<l>"Als den stryt ten wreesten staet.</l>
<l>"Can Ulixes sulc beraet</l>
<l n="26310">"Dat hy se dan mach ghewynnen,</l>
<l>"Ic laet se hebben mit mynnen.</l>
<l>"Mer, of hy se niet ghewynnen en can,</l>
<l>"Ic allene ende el gheen man,</l>
<l>"Ic wilder mitter hant toe gaen.</l>
<l n="26315">"Mach ic die viande daeraf sclaen,</l>
<l>"Ende ic die wapen ghecryghe</l>
<l>"Mit vromicheden in den wyghe,</l>
<l>"Soedat ic se ten tentten brenghe,</l>
<l>"Laet se my sonder ghedinghe</l>
<l n="26320">"Ghebruken, des bid ic u.</l>
<l>"Ander dinc en gheer ic van u."</l>
<l>                Ayax had syn taele gheint.</l>
<l>Tfolc stont omt parlement,</l>
<l>Die maecten saen een gherot</l>
<l n="26325">Ende seiden: "Alsoe help ons Got!</l>
<l><pb n="2,342"/> "Wat sal hieraf langher tale?</l>
<l>"Ayax sprict uyttermaten wale."</l>
<l>                Mer Ulixes is opghestaen,</l>
<l>Doe sweghen die lude saen.</l>
<l n="26330">Enen wile heft hy ghesweghen</l>
<l>Ende die oghen nederghescleghen.</l>
<l>Tgheluc dat hy talre stont</l>
<l>Van talen had hy in den mont,</l>
<l>Was hem daer ter wyle mede,</l>
<l n="26335"><milestone unit="fol" n="184v"/> Als gheproeft wert daer ter stede.</l>
<l>Mittien sach hy op die heren,</l>
<l>Die hem allen daertoe keren</l>
<l>Te horen wat hy spreken sal.</l>
<l>Vroetscap doech cleen sonder gheval.</l>
<l n="26340">                "Ghy heren," sprac hy, "van Grieckenlant,</l>
<l>"Dat is u allen wel bekant,</l>
<l>"Haddy uwen wille ende ic mede,</l>
<l>"Achilles grote vromichede</l>
<l>"En waer niet dus saen gheleden,</l>
<l n="26345">"Noch wy en hadden niet ghestreden</l>
<l>"Om syn sierlicke ghegare,</l>
<l>"Want hy der selven vaecht af ware.</l>
<l>"Mer, omdat die aventuere,</l>
<l>"Die wandel, fel is ende suere,</l>
<l n="26350">"Ons den prinche heft ghenomen,</l>
<l>"Moetter een ghedinghe af comen.</l>
<l>- Hy weenden doen hy sprac die woert. -</l>
<l>"Wien dunct u, heren, dat best toe hoert</l>
<l>"Des stoutten Achilles ghegare,</l>
<l n="26355">"Dan hem die hem bracht hare?</l>
<l>"Ghy heren, nu marcket des</l>
<l>"Dat Ayax dulle van woerden es.</l>
<l>"Ten sal hem niet vromen, ende ic heb recht</l>
<l>"Dat men my vroet heetet echt.</l>
<l n="26360"><pb n="2,343"/> "Als ghy hebt gheweest verladen,</l>
<l>"- Dat en sal my mit recht niet scaden, -</l>
<l>"So heft u ghevroemt myn tonghe,</l>
<l>"Die ducke voer ouden ende voer jonghe</l>
<l>"Heeft ghetaelt, al doer die eer.</l>
<l n="26365">"Nu moet se taelen voer haeren heer.</l>
<l>"Nu en benyt niet mynen syn.</l>
<l>"Een yghelic neem syn ghewyn,</l>
<l>"Alst mach ghescien: dat raed ic hem.</l>
<l>"Ic bens vroe dat ic vroet ben.</l>
<l n="26370">"Ic en beroeme my seer niet</l>
<l>"Wat mynen vorders is ghesciet:</l>
<l>"Haer daet ende haer gheval</l>
<l>"En mach ic niet ghesegghen al.</l>
<l>"Mer Ayax woud hem beroemen</l>
<l n="26375">"Dat hy van Jupiter is comen!</l>
<l>"Soe ben ic oec, wildyt horen,</l>
<l>"Alsoe na van hem gheboren.</l>
<l>"Myn vader dat is Laartes.</l>
<l>"Acryssina, des syt ghewes,</l>
<l n="26380">"Wan hem die quam van Jupiter.</l>
<l>"Dit ghesclechte en is niet ver.</l>
<l>"Van desen, noch van haren neven,</l>
<l>"Ten was niemant des lants verdreven,</l>
<l>"Als Peleus was, Ayax oem.</l>
<l n="26385">"Nu neemt deser reden bet goem.</l>
<l>"Myn moeder was van groten pryse,</l>
<l>"Ghebaren van Marcuryse.</l>
<l>"Al ben ic edelre van der moeder,</l>
<l>"Ende myn vader syn broeder</l>
<l n="26390">"Niet en verscloech, alse Peleus</l>
<l>"Syne broeder deed Focus,</l>
<l>"Daer hy des lants was om verdreven</l>
<l>"Ende in ellende waer bleven</l>
<l>"Ommermeer sekerlicke,</l>
<l n="26395"><pb n="2,344"/> "Ten waer by Thetis huwelicke, -</l>
<l>"By dien en eysche ic die wapen niet.</l>
<l>"Proeft, marcket ende besiet,</l>
<l>"Heb ic se niet wael verdient?</l>
<l>"Nu merckt wale, myn vrient,</l>
<l n="26400">"Hier is soe menich hoghe baroen!</l>
<l>"Dat Peleus ende Thelamoen</l>
<l>"Ghebroeder waeren, sal bedy</l>
<l>"Ayax hebben voer my</l>
<l>"Die wapen van rechter ore?</l>
<l n="26405">"Diegheen die die meeste aventuere</l>
<l>"Heeft ghehadt in al syn leven,</l>
<l>"Sal men se mit recht gheven,</l>
<l>"Ende meest int theer heft verdient.</l>
<l>"Sal men se gheven den naesten vrient?</l>
<l n="26410">"Ghy weet dat wel allegader,</l>
<l>"Dat Peleus noch levet, syn vader,</l>
<l><milestone unit="fol" n="185r"/> "Ende so doet Pierus, syn kynt.</l>
<l>"Het is beter veel dat men se synt,</l>
<l>"In die stat te Scitia,</l>
<l n="26415">"Peleus synen vader na,</l>
<l>"Ofte synen soen in Chieros.</l>
<l>"Daer isser ommer Ayax los.</l>
<l>"Ende hier is Thelamon, syn broeder,</l>
<l>"Daer hy af sprac dat syn moeder,</l>
<l n="26420">"Eer syn vader doot was bleven,</l>
<l>"Hem Theutters naen had ghegeven,</l>
<l>"Na den ouden coninc Theutter:</l>
<l>"Ic en weet of hy se eyschen der.</l>
<l>"Also na is hy der, Ayax, als ghy,</l>
<l n="26425">"Ende al eysten hy se nochtant by dy,</l>
<l>"So en ghewint hy se nochtant niet.</l>
<l>"Hoert noch wat my is ghesciet</l>
<l>"Een deel, want mit gheere talen</l>
<l>"En mocht icket ghesegghen wale.</l>
<l n="26430"><pb n="2,345"/>                 "Achilles moeder was comen</l>
<l>"Aen Procheus ende had vernomen,</l>
<l>"Want hy een swagher was,</l>
<l>"Sodat hy wel was seker das,</l>
<l>"Dat hy voer Troyen sterven soude.</l>
<l n="26435">"Doe pensde die vrouwe dat sy woude</l>
<l>"Haeren soen mit groter eren halen</l>
<l>"Doen in Lycodemes sale,</l>
<l>"Ende hem doen wyfscleder an:</l>
<l>"Mittesen doen en was gheen man,</l>
<l n="26440">"Sy en hadden bedroghen,</l>
<l>"Noch so nederen, noch so hoghen.</l>
<l>"Ja, Ayax, en wisty niet dan</l>
<l>"Vaer men vinden soud den man?</l>
<l>"Daer voer ic om! Het most geschien.</l>
<l n="26445">"Al hadden Ayax ghesien,</l>
<l>"Hy en had hem ghekent niet.</l>
<l>"Nu hoert hoe icken verriet,</l>
<l>"Al en wast niet te doen lichte:</l>
<l>"Elcker joffrouwen gaf ic gyfte,</l>
<l n="26450">"Ende, onder alle die scoenheden,</l>
<l>"Leid ic ridderswapen mede.</l>
<l>"Daerop stont hy ende suchten die man,</l>
<l>"Ende had wyfscleder an!</l>
<l>"Aldaer nam icken by den gheer.</l>
<l n="26455">""Scaemt u,"" seid ic, ""edel heer!</l>
<l>""Du bist diegheen die wynnen sal</l>
<l>""Troyen ende dat lantscap al!</l>
<l>""Wat twyvelstu? Bistu verveert</l>
<l>""Te nemen scilt ende sweert</l>
<l n="26460">""Ende te verwynnen die stat,</l>
<l>""Die du souts selven maken mat?""</l>
<l>"Ic stuerden hem daer toe mitter hant</l>
<l>"Ende deed dat hy die wapen prant.</l>
<l>"Hierby seg ic u, lieve heren,</l>
<l n="26465"><pb n="2,346"/> "Dat ic my deraen wel der keren</l>
<l>"Dat alle die dade die hy deede</l>
<l>"Comen van mynre vromichede.</l>
<l>"Telapus van Misia</l>
<l>"Die was Achilles te na:</l>
<l n="26470">"Hy wonden hem mit Peleus scacht.</l>
<l>"Doen hy verlaeren had syn macht,</l>
<l>"Deed icket dat hy ghenade bat</l>
<l>"Achilles ter selver stat,</l>
<l>"Ende hy hen echt wonden mitten speer.</l>
<l n="26475">"Dus ghenas hy, dat weet al theer.</l>
<l>"Dat Theben ende Lesboen,</l>
<l>"Cresoen ende Tenedoen,</l>
<l>"Cilla ende Cirra mede</l>
<l>"Ende Larnesia die stede</l>
<l n="26480">"Ghewonnen waeren ende ghevelt,</l>
<l>"Quam al van Achilles ghewelt.</l>
<l>"Die trecke ic my algader aen,</l>
<l>"Want het waer noch te bestaen,</l>
<l>"En had ghedaen alleen myn syn.</l>
<l n="26485">"Ende dus ist nochtant meer noch myn.</l>
<l>                "Daer ic af spreke is al te cleen.</l>
<l>"Hector die beter was alleen</l>
<l><milestone unit="fol" n="185v"/> "Ende meer tontsien in onvrede,</l>
<l>"Dan dese lande mit al den stede</l>
<l n="26490">"Die ic hiervoer heb ghetelt,</l>
<l>"Ende oec van meerre ghewelt,</l>
<l>"Dien heb ic mit rade doot,</l>
<l>"Want ic haelden hem ter noot</l>
<l>"Denghenen die hem doden mochte,</l>
<l n="26495">"Want icken hier te wapenen brochte,</l>
<l>"Die doot scloech den coenen man.</l>
<l>"Eysch ic die wapen daerom dan?</l>
<l>"Ic gaf se hem tonsen vromen groot,</l>
<l>"Dies eysch ic nae syn doot!</l>
<l n="26500"><pb n="2,347"/>                 "Doe dit orloech yerst began</l>
<l>"Ende die van Griecken haer man</l>
<l>"Versamenden in Aulida</l>
<l>"Van den lande ver ende na,</l>
<l>"Daer laghen wy langhe omdat die wynt</l>
<l n="26505">"Te ghevoeghe niet en was twint.</l>
<l>"Ons daden die Gade verstaen,</l>
<l>"Dat men ommer most versclaen</l>
<l>"Aghamennons dochter voerwaer</l>
<l>"Op Dyanen outtaer.</l>
<l n="26510">"Dit deed die vader node:</l>
<l>"Hy vloeckten mede alle die Gode,</l>
<l>"Hy verkeerden synen syn</l>
<l>"Ende seid dat ons dat beghyn</l>
<l>"Niet en mocht in staden staen,</l>
<l n="26515">"Die sake en waer ghedaen.</l>
<l>"Ic lies dat icket bracht daeran,</l>
<l>"- Of hy wille verghevet my dan, -</l>
<l>"Want hy en hads anders niet ghedaen,</l>
<l>"Doer al dat hy had ontfaen</l>
<l n="26520">"Van den heren al tgerichte,</l>
<l>"Ende dat hem heren ende knechte</l>
<l>"Alle ghementlicken baden.</l>
<l>"Doe wert hy daertoe beraden,</l>
<l>"Dat hy my sende te Clitemestra</l>
<l n="26525">"Om syn kynt Efegenia.</l>
<l>"Men en had die moeder daertoe niet brocht,</l>
<l>"Al souden wy allen dat hebben becocht,</l>
<l>"Dat sy tkynt ye had ghegheven,</l>
<l>"Had sy ghewaent dat men syn leven</l>
<l n="26530">"Nemen soude doer den wynt.</l>
<l>"Doch verbaden wy dat kynt</l>
<l>"Teghen die wrede Dyana.</l>
<l>"Had men Ayax, na mynen waen,</l>
<l>"Daerom ghesent, ic wils u pleghen</l>
<l n="26535"><pb n="2,348"/> "Dat wy daer noch waeren bleven.</l>
<l>"Synt, doe wy laghen in Tenedoen,</l>
<l>"Sende my Aghamennoen</l>
<l>"Te Troyen. Aldaer quam ic inne</l>
<l>"Onverveert mit mynen synne.</l>
<l n="26540">"Dat hof was noch doe al vol liede.</l>
<l>"Ic seid dat my die heren rieden</l>
<l>"Ende scout Parys, des hebt gheloef,</l>
<l>"Ende eysten Helenen ende den roef</l>
<l>"Die mit haer ghewonnen was.</l>
<l n="26545">"Ic vermaende Prianus das</l>
<l>"Ende Athenor, synen raet.</l>
<l>"Parys woud my doen quaet;</l>
<l>"Die ander die daerteghen taelden,</l>
<l>"Die den roef in Griecken haelden.</l>
<l n="26550">"Cume mocht ickes hem ontgaen,</l>
<l>"Sy en wouden my versclaen.</l>
<l>"Daer waer te veel te tellen an,</l>
<l>"Synt dat dit orloghe began,</l>
<l>"Wat ic mit mynre vromicheden</l>
<l n="26555">"Ende mit mynen raet al dede.</l>
<l>                "Wy hebben ghehadt voer dese stede</l>
<l>"Ducke menghen langhen vrede,</l>
<l>"Ende hebben daertoe veel naer</l>
<l>"Hiervore gheleghen X jaer.</l>
<l n="26560">"Wat daetstu doe die vrede stoet?</l>
<l>"Du die bist niet soe vroet</l>
<l>"Dattu yet conts dan vechten, stryden.</l>
<l>"Vraechtstu wat ic in dien tyden</l>
<l>"Deed, ic sals dy wel berichten.</l>
<l n="26565"><milestone unit="fol" n="186r"/> "Ic leerden den luden vechten,</l>
<l>"Ic deed vesten ons heer,</l>
<l>"Ic troeste die lude ter weer,</l>
<l>"Beide die nedere ende die hoghe,</l>
<l>"Ende troeste se dat sy torloghe</l>
<l n="26570"><pb n="2,349"/> "Mit goeden moede wel verdroghen.</l>
<l>"Ic telden reden daer sy om loeghen,</l>
<l>"Ic gaf raet tot onsen vromen,</l>
<l>"Wan dat ons spyse soud comen,</l>
<l>"Orsse ende wapen mede.</l>
<l n="26575">"Men sende my in mengher stede</l>
<l>"Om dinc die hier was te doen.</l>
<l>"Dat weten alle die baroen.</l>
<l>                "Ayax, nu neemt selven goem.</l>
<l>"Aghamennon droemden enen droem,</l>
<l n="26580">"Daer hy den stryt om wilde laten</l>
<l>"Ende wech vaeren synre straten.</l>
<l>"Hy weet wel of ic lieghen sal.</l>
<l>"Ayax, benaemdy dat al?</l>
<l>"Waerdy diegheen diet hem ontriet?</l>
<l n="26585">"Seidy doe terwylen yet</l>
<l>"Dat ghy wout blyven voer die stat</l>
<l>"Ende die Troyene maken mat?</l>
<l>"Waerom en haddy wapen aenghedaen</l>
<l>"Ende hadt die lude wederstaen,</l>
<l n="26590">"Of hadt se in sulcken wille brocht,</l>
<l>"Want ghyt wel voertbrenghen mocht</l>
<l>"Dat sy allen hadden ghekeert?</l>
<l>"Ghy die u selven soeveel eert</l>
<l>"Van den saken die u gheschien,</l>
<l n="26595">"Ic sach u dorperlicke vlien,</l>
<l>"Ende ic scaemdens my dat icket sach!</l>
<l>"Ghy wert, waen ic, op dien dach</l>
<l>"By dyerste die te seyle ghinc.</l>
<l>"Wat deed ic by diere dinc?</l>
<l n="26600">"Ic riep: ""Waer wildy, ghesellen!</l>
<l>""Men salt u te laster tellen,</l>
<l>""Wildy sceiden van der stat,</l>
<l>""Die altoe is worden mat!</l>
<l>""Ghy swoert in Griecken averwaer,</l>
<l n="26605"><pb n="2,350"/> ""Dat ghy sout alhier X jaer</l>
<l>""Ligghen of die stat verwynnen.</l>
<l>""Nu en can ic niet bekynnen</l>
<l>""Wat ghy sult jaghen te lande,</l>
<l>""Dan onneer ende scande!""</l>
<l n="26610">"Hy sprac alsoe scarpe woerde</l>
<l>"Dattet heer algader hoerde,</l>
<l>"Dat ic se weder voer die stede</l>
<l>"Uytten scepe keren dede.</l>
<l>                "Ghedenct u niet, her Ayax, das,</l>
<l n="26615">"Dat alt theer vervaert was</l>
<l>"Omdat Achilles was gram,</l>
<l>"Om die scone die men hem nam,</l>
<l>"Ende wy tot enen wyghe quamen,</l>
<l>"Daer wy grote scade namen?</l>
<l n="26620">"Daer die coninc Aghamennoen</l>
<l>"Te samen riep menghen baroen</l>
<l>"Om te wreken dien moert,</l>
<l>"Ghy en dorst spreken niet een woert</l>
<l>"Ende hadt ghekeert uwe ryc!</l>
<l n="26625">"Mittien woerden soe riep ic</l>
<l>"Op u ende maecten u moet,</l>
<l>"Sodat ghy synt wert herde goet.</l>
<l>"Mer alle die eer die ghy daer wont,</l>
<l>"Ist dat ghy soe marcken cont,</l>
<l n="26630">"Die is altemael myn,</l>
<l>"Want ghy sout algader syn</l>
<l>"In den laster. Mer ic alleen</l>
<l>"Beweerdet. Die was, groot of cleen,</l>
<l>"Die u te gheselle coes?</l>
<l n="26635">"Twaren, niemant altoes!</l>
<l>"Dyomedes heft my vercaren</l>
<l>"Uytten heer al te voren:</l>
<l>"Hy ghetroest hem wael op my</l>
<l>"Ende wilt dat ic hem by sy.</l>
<l n="26640"><pb n="2,351"/> "Is dat een cleen dinc,</l>
<l>"Dat hy my alleen uyt vinc</l>
<l><milestone unit="fol" n="186v"/> "Uyt al den heer dat hier es,</l>
<l>"Sulc man als is Dyomedes?</l>
<l>"Ghy segt oec, - dat was onscone, -</l>
<l n="26645">"Dat ic snachs doot scloech Dolone!</l>
<l>"Ic aventuerden my des te seer,</l>
<l>"Dat ic soud syn sonder eer.</l>
<l>"Want voerwaer wiste das,</l>
<l>"Dat hy daerom comen was</l>
<l n="26650">"Snachs int theer, mocht hyt gehelen,</l>
<l>"Dat hy ommer soude stelen</l>
<l>"Al Achilles goede orsse.</l>
<l>"Dien vinge ic mit groter porsse.</l>
<l>"Niet eer en woud ic hem versclaen</l>
<l n="26655">"Eer hy my dede verstaen</l>
<l>"Wat hy wilde ende wat hy sochte,</l>
<l>"Ende hoe men Troyen wynnen mochte.</l>
<l>"Doe alreyerst scloech icken doot.</l>
<l>"Ic en mocht mit eren groot</l>
<l n="26660">"Int theer ghekeert wesen,</l>
<l>"Had my ghevaect doe mittesen.</l>
<l>"Mer ic vereyschede aldus</l>
<l>"Dat een coninc, hiet Resus,</l>
<l>"Uytter poerten was vernacht,</l>
<l n="26665">"Mit al syns heren cracht.</l>
<l>"- Syn tentte noch syn pauweloen</l>
<l>"Die en waeren roet noch groen,</l>
<l>"Mer alsoe wit als die snee,</l>
<l>"Ende syn perde, dat is wonder mee,</l>
<l n="26670">"Die waeren allegader wit. -</l>
<l>"Van hem was ghesproken dit,</l>
<l>"Quaem hy in Troyen als hy begheerde</l>
<l>"Ende al syn witte peerde,</l>
<l>"Die snelre waeren dan die wynt,</l>
<l n="26675"><pb n="2,352"/> "Alsoe als men bescreven vynt,</l>
<l>..........</l>
<l>"Selve voer ic in syn heer.</l>
<l>"Dat en vant ic niet sonder weer;</l>
<l>"Mer, eer hy wapen aen ghedeede,</l>
<l n="26680">"Scloech icken doot ende oec meede</l>
<l>"Veel nae syn ridderen al.</l>
<l>"Nae dit eerlicke gheval</l>
<l>"Nam ic die wapen die hy brochte</l>
<l>"Ende die peerde die ghingen sochte,</l>
<l n="26685">"Ende quam vroe ende herde fier</l>
<l>"Weder in dit heer hier.</l>
<l>"Ghy heren, nu ontsegghet dan</l>
<l>"Hem, die Dolona verwan,</l>
<l>"Resus ende syn knapen,</l>
<l n="26690">"Achilles scilt ende syn wapen,</l>
<l>"Ende geeft se Ayax, die u bat</l>
<l>"Ghedient heeft hier voer dese stat!</l>
<l>"Ic scoffierden Serpedons heer</l>
<l>"Ende scloech doot mit groten gheer</l>
<l n="26695">"Ceranon ende Avestor,</l>
<l>"Cornum ende Alcandor,</l>
<l>"Alium ende Netemons,</l>
<l>"Pitanum ende Cions,</l>
<l>"Carepoen ende Cresidamante,</l>
<l n="26700">"Enamon ende ander sarjante,</l>
<l>"Die waeren van hoghen pryse.</l>
<l>"Ic en mocht in gheenre wyse</l>
<l>"Al ghetonen dat ic deede.</l>
<l>"Ic segghe u veel litteyken mede</l>
<l n="26705">"Van wonden die eerlic syn:</l>
<l>"Dat is voer in myn aenschyn,</l>
<l>"In myn borst moegdy se sien:</l>
<l>"Die ontfinc ic niet int vlien!</l>
<l>"Gheloeft gheenre loser talen,</l>
<l n="26710"><pb n="2,353"/> "Siet, ic der se u tonen wale.</l>
<l>- Mittien scoerden hy af syn cleet,</l>
<l>Hy toende se ende sprac ghereet: -</l>
<l>"Siet hierop, ghy edel vorste,</l>
<l>"Dit is tlyf, dat syn die borste,</l>
<l n="26715">"Die tuwen diensten syn ghereet!</l>
<l>"Ic waen, dat men cume weet</l>
<l>"Dat ic, Ayax, was ye ghesont</l>
<l>"Bynnen X jaeren, dat is u cont.</l>
<l>"Hy sprac, dat hy mit synen lyve</l>
<l n="26720">"Dusent scepe ende vyve</l>
<l><milestone unit="fol" n="187r"/> "Bescermt hadde van den brande</l>
<l>"Teghen alle onse viande.</l>
<l>"Het is waer ende ic lies oec wel</l>
<l>"- Want ic en ben niet alsoe fel,</l>
<l n="26725">"Dat ic yemants hoghe dade</l>
<l>"Keren wille yet te quade, -</l>
<l>"Mer hy en soud niet alleen</l>
<l>"Aen hem trecken dat ghemeen;</l>
<l>"Mer het daden ander heren,</l>
<l n="26730">"Die ons gonste enigher eren.</l>
<l>"Op enen tyt waeren sy behouden</l>
<l>"By Patroclus den bouden,</l>
<l>"Also wel als sy by hem waeren;</l>
<l>"Hy vervaerde die Troysche scaeren,</l>
<l n="26735">"Want hy had aenghedaen</l>
<l>"Achilles wapen, die syn compaen</l>
<l>"Ende syn ghetrouwe gheselle was.</l>
<l>"Teenre ander tyt, nu mercket das,</l>
<l>"So had hy daeraf eren ghenoech,</l>
<l n="26740">"Want hy had tsweert dat Hector droech,</l>
<l>"Dat noch hanghet aen syn syde.</l>
<l>"Waer eyschet hy, van enighen stryde</l>
<l>"Te lone Achilles hernas?</l>
<l>"Ic rade dat hy ontbeer das!</l>
<l n="26745"><pb n="2,354"/> "Hy beroemt hem voer die vorste,</l>
<l>"Dat hy alleen joesteeren dorste</l>
<l>"Teghen Hector, lyf teghen lyf!</l>
<l>"Wat spreect hy, ay arm katyf!</l>
<l>"Heeft hy onser alre vergheten?</l>
<l n="26750">"En weet hy niet dat wyt al weten?</l>
<l>"Wy hebben oec op hem ghevochten,</l>
<l>"Al wast dat wy niet en mochten</l>
<l>"Op hem enighe scade ghedoen.</l>
<l>"Die coninc Aghamennoen</l>
<l n="26755">"Ende noch sy sesse hebben ghestreden</l>
<l>"Op Hector mit vromicheden.</l>
<l>"Dus is hy neghende man.</l>
<l>"Wat ist dat hy hem trect an?</l>
<l>"Nochtant, her Ayax, starcke heer,</l>
<l n="26760">"Waerom en verteldy doch u eer?</l>
<l>"Hoe verghinc u u aventuere,</l>
<l>"Die ghy ons pryst also duere?</l>
<l>"Hector sceit terselver stont</l>
<l>"Van u daer al onghewont!</l>
<l n="26765">                "O wy katyf! mach ic wel segghen</l>
<l>"Hoe langhe salt in mynre herten ligghen,</l>
<l>"Achilles doot, die onse veste,</l>
<l>"Onse borch ende die beste</l>
<l>"Was, die wy hadden int theer.</l>
<l n="26770">"Daer liep ic toe mit groten gheer</l>
<l>"Aldaer hy versclaghen lach,</l>
<l>"Ende nam hem daert menich sach</l>
<l>"Ende menich ridder als ende als.</l>
<l>"In een pellyn om mynen hals,</l>
<l n="26775">"Bracht icken alleen ghedraghen</l>
<l>"Hier int theer, daert veel lude saghen.</l>
<l>"Oec heb ic ghedraghen syn ghegaer,</l>
<l>"Des ic gherne nu seker waer.</l>
<l>"Synt dat ic droech den groten man</l>
<l n="26780"><pb n="2,355"/> "Ende ic die wapen heb gehadt an,</l>
<l>"Soe mach ic wel in mynen daghen</l>
<l>"Die wapen noch in stryde draghen.</l>
<l>"Oec heb ic noch enen moet</l>
<l>"Tot uwen doen stout ende goet.</l>
<l n="26785">"Waendy dat u Thetis maecte,</l>
<l>"Die vroede vrouwe, die welgheraecte,</l>
<l>"Haeren soen daerom die wapen,</l>
<l>"Omdat men se dollen scapen</l>
<l>"Gheven soud na synre doot?</l>
<l n="26790">"Hy en weet noch cleen noch groot</l>
<l>"Wat aen den scilt ghescreven staet!</l>
<l>"Gaf se men hem, het waer quaet.</l>
<l>"Kynt Ayax Occianimme,</l>
<l>"Die die werelt loept om ende omme?</l>
<l n="26795">"Kent hy den toren ende Peliadas,</l>
<l>"Aerchon of oec Jadas,</l>
<l>"Den werckelicken Orioen?</l>
<l><milestone unit="fol" n="187v"/> "Dit syn teyken aen den troen.</l>
<l>"Kent hy alsoe menich stede,</l>
<l n="26800">"Berch ende ryvieren mede</l>
<l>"Als aen den scilt ghescreven staen?</l>
<l>"So is hys weerdich sonder waen.</l>
<l>"Het is wonder wat hy sal den man,</l>
<l>"Want hy en beduden niet en can.</l>
<l n="26805">                "Daertoe verwyt hy my dat,</l>
<l>"Dat ic traech was ende mat</l>
<l>"Te comen in dit orloghe.</l>
<l>"En weet hy niet wel dat die hoghe</l>
<l>"Ende die edele Achilles</l>
<l n="26810">"Daermeed oec besmet es.</l>
<l>"Her Ayax, lastert ghyt my so</l>
<l>"Dat ic den orloghe ontvlo,</l>
<l>"Het is ons beiden ghesciet.</l>
<l>"Dies en wil ic loechghene niet,</l>
<l n="26815"><pb n="2,356"/> "Des en wil ic lieghen niet.</l>
<l>"Wat wonder ist dat ghy my versprect?</l>
<l>"- Ic en weet of u des synt ontbrect -</l>
<l>"Ghy haddet ghelastert alle den heren,</l>
<l>"Daer wy ons recht aen keren,</l>
<l n="26820">"Want ghy spraect voer den coninc,</l>
<l>"Dat ic mit eenre valscher dinc</l>
<l>"Palamedes had besmet.</l>
<l>"- Ghy die hem daet recht ende wet,</l>
<l>"Ghy ontwyset hem syn lyf. -</l>
<l n="26825">"Dit wederseg ic al, katyf!</l>
<l>"Hoe mocht Palamedes daer</l>
<l>"Sulcke dinc soe apenbaer</l>
<l>"Ontsegghen? Hy en waer recht.</l>
<l>"By my ontdroech hy tleven echt.</l>
<l n="26830">"Ghy saghet dat daer tien stonden,</l>
<l>"Dat hys gheloechenen niet en conde.</l>
<l>"Dat Peans soen Philocetes</l>
<l>"In dat lant van Lammos es,</l>
<l>"Is dat myn scout alleen?</l>
<l n="26835">"Wert uwen laster al ghemeen.</l>
<l>"Ic gaf hem den raet mit desen,</l>
<l>"Dat docht u allen goet wesen,</l>
<l>"Dat hy hem rusten een wyle</l>
<l>"Totdat hy van den pyle</l>
<l n="26840">"Ghenesen waer altemaele.</l>
<l>"Hy deedt ende ic weet dat waele</l>
<l>"Dat hy leeft ende hy my kint</l>
<l>"Ghetrouwe seer ende hy my mint.</l>
<l>"Ende omdat die waersegher segghen:</l>
<l n="26845">""Sal men Troyen nederlegghen,</l>
<l>""Dat moet by hem wesen"",</l>
<l>"Ayax, ghy vaert dan best om desen.</l>
<l>"Ghy en dorft nummermeer op my legghen.</l>
<l>"Hy can syn dinc soe scoen segghen,</l>
<l n="26850"><pb n="2,357"/> "Dat hy den man, die in den moet</l>
<l>"Al verert is ende verwoet</l>
<l>"Ende bequalen van siecheden,</l>
<l>"Wel sal brenghen hier ter stede!</l>
<l>"Sancti die sal mitter vaert</l>
<l n="26855">"Eer wederlopen achterwaert,</l>
<l>"Yda dat bossche - des hebt gheloef -</l>
<l>"Sal eer in Mey syn sonder loef,</l>
<l>"Ja Troyen ende Griecken mede</l>
<l>"Sullen eer maken vasten vrede</l>
<l n="26860">"Ende goede ghevrunde syn,</l>
<l>"Eer, sonder die hulpe myn,</l>
<l>"Ayax dulle avertaele</l>
<l>"U sal staen in staden wale!</l>
<l>"Al is gram Philocetes</l>
<l n="26865">"Op my, weet wel die waerheit des,</l>
<l>"Ende opten coninc Aghamennoen,</l>
<l>"Ende daertoe alle die baroen;</l>
<l>"Al ist oec dat hy my vloect</l>
<l>"Ende hy myn eynde soect,</l>
<l n="26870">"Ende hem dunct in synen moet</l>
<l>"Dat hy wilde drincken myn bloet,</l>
<l>"Nochtant sal ic tot hem varen</l>
<l><milestone unit="fol" n="188r"/> "Ende brenghen hem mit my, twaeren,</l>
<l>"Beide hem ende syn strale,</l>
<l n="26875">"Helpt my die aventuere wale.</l>
<l>                "Verwyt my Ayax dat ic stal</l>
<l>"- Is dat myn misdaet al? -</l>
<l>"Pallas beelde te Troyen bynnen,</l>
<l>"Wilt hy daeraen niet kynnen</l>
<l n="26880">"Dat hy van my heft veel tachter?</l>
<l>"Dunct hem dat my dat es lachter?</l>
<l>"Die Gaden daden ons bekynnen,</l>
<l>"Dat men niet en mocht verwynnen</l>
<l>"Troyen, dat beelde en waer enwech.</l>
<l n="26885"><pb n="2,358"/> "Waer waerstu doe, Ayax? Nu sech,</l>
<l>"Waer waeren dyn grote woert?</l>
<l>"Ulixes die ghinc in die poert:</l>
<l>"So coen is hy dat hy laghen</l>
<l>"Al doerghinc ende sy hem saghen;</l>
<l n="26890">"Doer sweerde ghinc hy ende doer spiete.</l>
<l>"Had ment gheweten, van verdriete</l>
<l>"Waer hy seker; ende, om dat,</l>
<l>"Hy en ghinc niet doert cranxste van der stat,</l>
<l>"Mer doer dat vaste van der stede.</l>
<l n="26895">"Hy nam Pallas beelde mede</l>
<l>"Ende brachtet al doer die viande.</l>
<l>"En had ghedaen syn hande,</l>
<l>"U starcke scilt, u scarpe sweert,</l>
<l>"En waer daer niet eenre bonen weert.</l>
<l n="26900">"In diere nacht wan hy die eer</l>
<l>"Van al den heren, want nummermeer</l>
<l>"En mocht men Troyen anders verwynnen.</l>
<l>"Dust ist al myn, wildyt kynnen!</l>
<l>"Hoe wildy my verwyten des</l>
<l n="26905">"Dat mit my was Dyomedes?</l>
<l>"Het is recht oec dat daerof</l>
<l>"Eer hebbe ende groet lof.</l>
<l>"Al daer hy die scepe helt</l>
<l>"- Dat ghy ons wel hebt vertelt -</l>
<l n="26910">"Daer was mit u menich man,</l>
<l>"Die daer u hulpe was an:</l>
<l>"Te desen doen en waeren niet mee</l>
<l>"Dan alleen wy twee.</l>
<l>"En waert niet dat hy wel weet,</l>
<l n="26915">"Dat die dinc nu bet voertgheet</l>
<l>"Mit wysheden dan mit crachten,</l>
<l>"Ende hy meer niet en achten</l>
<l>"Die wysheit dan die cracht van leden,</l>
<l>"Hy had die wapen oec ghebeden;</l>
<l n="26720"><pb n="2,359"/> "Soe had Ayax Ovelius;</l>
<l>"Leefde hy, soe deed Euripulus,</l>
<l>"Thoas ende Ydomenus,</l>
<l>"Meriones ende Menelaus.</l>
<l>"Dese hebben mit haren leden</l>
<l n="26925">"Ducke ridderlicke ghestreden;</l>
<l>"Ende die noch leven syn al so goet</l>
<l>"Als ghy syt of ghys ghevroet.</l>
<l>"Nu horen sy gherne mynen raet</l>
<l>"Alst hem yet te vresen staet.</l>
<l n="26930">"So doet u broeder in sommen tyden.</l>
<l>"Ghy syt des lyves goet in stryden</l>
<l>"Ende ic bim nuttelic tallen rade;</l>
<l>"Ghy doet ducke hoghe dade,</l>
<l>"Ic moet besorghen ende besien</l>
<l n="26935">"Wat ons naemaels mach ghescien;</l>
<l>"Ghy syt gherne altoes in den stryt,</l>
<l>"Ende ic moet wesen talre tyt</l>
<l>"Daer het goet op stryden es,</l>
<l>"Want Aghamennon vraecht my des:</l>
<l n="26940">"Ghy en doghet niet ten sy mit crachten,</l>
<l>"Ic draghe vele doghet in myn ghedachte.</l>
<l>                "Nu siet wel ende marcket des</l>
<l>"Hoe veel die stuerman beter es</l>
<l>"Dant scip, als hy hout den roder;</l>
<l n="26945">"Hoe veel die conincstavel vroeder</l>
<l>"Ende beter dan die ridder es.</l>
<l>"Alsoe veel is Ulixes</l>
<l>"Beter dan Ayax altoes,</l>
<l>"Al heit hy my crachteloes.</l>
<l n="26950">"Nochtant ben ic sonder waen</l>
<l><milestone unit="fol" n="188v"/> "Die cracht daer ic mede heb ghedaen</l>
<l>"Menghe ridderlicke daet.</l>
<l>"Bepenst u, heren, hoe dat gaet.</l>
<l>"Ghevet uwen ghetrouwen vrient,</l>
<l n="26955"><pb n="2,360"/> "Die u langhe heeft ghedient,</l>
<l>"Ende niemant in die stat en heeft</l>
<l>"Die wil dat hy den dach verleeft,</l>
<l>"Als Ayax doet, dat weet men wel.</l>
<l>"Menich jaer soe heft hy snel</l>
<l n="26960">"Tuwen diensten ghesyn, twaeren.</l>
<l>"Doet hem dese eer, hy en cans ontbaren</l>
<l>"Dat ghy hem die wapen gheeft.</l>
<l>"Hy ist diet al verdreven heeft</l>
<l>"Dat Troyen verboet te wynnen;</l>
<l n="26965">"Hy heft van enen swaeren beghynnen</l>
<l>"Dat dinc al na ten eynde brocht.</l>
<l>"Want hyt al heeft ondersocht.</l>
<l>"Synt dat hyt ghedaen heft al</l>
<l>"Dat men Troyen wynnen sal,</l>
<l n="26970">"Soe sciet dit doer hem meest</l>
<l>"Dat Troyen seer is ghevreest,</l>
<l>"Ende dat van my veel is comen.</l>
<l>"Om der Gaden wille die wy nomen,</l>
<l>"Bid ic ende doer alle die sake</l>
<l n="26975">"Daer men Troyen by mach ghenake,</l>
<l>"Ofter yet noch is te doen</l>
<l>"Dat Ayax, die dulle coen,</l>
<l>"Niet en mach brenghen voert,</l>
<l>"Daer sin ende wysheit toe behoert,</l>
<l n="26980">"Dat ghy myns niet en vergheet</l>
<l>"Ende die wapen aen my beset.</l>
<l>"Ende of ghy my onthouden wilt</l>
<l>"Wapen, spere ende den scilt,</l>
<l>"So bid ic u dan, edel heelde,</l>
<l n="26985">"Dat ghy se gheft desen beelde!</l>
<l>- Doe wysde hy hem Palladium -</l>
<l>"Sy hoerdent alle ende niet som!"</l>
<l>Alle die heren hoerdent wale</l>
<l><pb n="2,361"/> Des vroets mans Ulixes tale.</l>
<l n="26990">Aldaer soe wert apenbaer</l>
<l>Hoe veel dat nuttelicker waer</l>
<l>Wysheit dan grote cracht.</l>
<l>Sy hebben hem des wel bedacht,</l>
<l>Dat sy meer noch te myn</l>
<l n="26995">Niet en mochten Ulixes syn</l>
<l>Ontberen te gheenre stont.</l>
<l>Mer had hem ghewest cont</l>
<l>Watterave soud comen,</l>
<l>Men hadt anders opghenomen.</l>
<l n="27000">Daer ontfinc die blode wyse</l>
<l>Die goede wapen van pryse,</l>
<l>Die hem onghemicke waeren,</l>
<l>Temids dat hy soude vaeren</l>
<l>In Lemmos om Philocetes.</l>
<l n="27005">Dies was vro seer Ulixes</l>
<l>                Tiersten dat doe Ayax sach,</l>
<l>Toenden hy dat in synre hertten lach.</l>
<l>Hy die alleen wederstont</l>
<l>Hector al onghewont,</l>
<l n="27010">Ende dat vuer ende menich sweert</l>
<l>Stouttelicke ende onverveert,</l>
<l>Hy en mochtet niet verwynnen</l>
<l>Een gramschap die hem lach bynnen,</l>
<l>Want hem die grote moet verwan.</l>
<l n="27015">Al daer toe sach menich man,</l>
<l>Trac hy uyt syn goede sweert,</l>
<l>Dat Hector lief had ende weert</l>
<l>Ende seid: "Twaeren, dit is myn,</l>
<l>"Ulixes; wildyt aver dyn</l>
<l n="27020">"Betaelen, soe coem hiertoe!</l>
<l>"Mercket wat icter mede doe:</l>
<l>"Ic sal orbaren aen my.</l>
<l><pb n="2,362"/> "Het heft so menghen Troyen vry</l>
<l>"Ghequest, het moet synen heer</l>
<l n="27025">"Nu terwylen oec doen seer!</l>
<l>"Die beste gaft my, myn neve:</l>
<l><milestone unit="fol" n="189r"/> "Daer moet aen ligghen myn leven!</l>
<l>"Hy was ghescleept ten selven tyden</l>
<l>"Mitten gordel van syden</l>
<l n="27030">"Dat ic hem gaf: doen hy bleef doot.</l>
<l>"Nu en is niemant soe groot</l>
<l>"Noch so starc onder den dach,</l>
<l>"Die my yet verwynnen mach,</l>
<l>"Sonder ic myns selfs lyf!"</l>
<l n="27035">Dat sweert, dat scarp was als een knyf,</l>
<l>Setten hy voer hem int sant</l>
<l>Ende vielder in tehant,</l>
<l>Eert hem yemant ghenemen mochte.</l>
<l>                O wy! Hoe lude ende hoe onsochte</l>
<l n="27040">Weenden syn broeder Thelamon!</l>
<l>Soe deed die coninc Aghamennon,</l>
<l>Ende alle die baroenen mede,</l>
<l>Dat hy hem dat selven dede.</l>
<l>Nochtant is dat wonderlicke dinc:</l>
<l n="27045">Dat bloet, dat uytter wonden ghinc,</l>
<l>Dat dreef uyt mitter vaert,</l>
<l>Sonder yemants hulpe, dat sweert.</l>
<l>Aldus bleef ghinder Ayax doot,</l>
<l>Dat scade was ende jamer groot.</l>
<l n="27050">                Ic en mocht u niet te weten doen</l>
<l>Dien rouwe dien dreef Thelamoen,</l>
<l>Nestor ende syn ander maghe.</l>
<l>Des laet ic blyven al die claghe</l>
<l>Ende tel u hoe hy was begraven</l>
<l n="27055">Ryckelicke mit groter haven,</l>
<l>Wat aent graf oec was ghescreven,</l>
<l><pb n="2,363"/> Want alle diegheen die nu leven</l>
<l>En hoerden nie al so groot wonder.</l>
<l>Nestor die oude teldent bysonder,</l>
<l n="27060">Omdat hy der selven was mede</l>
<l>Daert ghescieden ter selver stede,</l>
<l>Dat was dorloghe daer die coene</l>
<l>Ende die stoutte Centtauroene</l>
<l>Streden op die ander liede.</l>
<l n="27065">Nu hoert waerby dattet ghesciede,</l>
<l>Want het stont al aent graf,</l>
<l>Omdat Ayax oec daeraf</l>
<l>Ghebaeren was van eenre syden,</l>
<l>Die seghe vochten in den stryde.</l>
<l n="27070">So doet Nestor setten daeraen</l>
<l>Ende doet die luden te verstaen,</l>
<l>Want hy ende Peleus alleen</l>
<l>Leefde, ende anders engheen,</l>
<l>Van denghenen die daer waeren.</l>
<l n="27075">Nu hoert die waerheit sonder spaeren.</l>
<l>Egeus soen Theseus</l>
<l>Ende Ixions soen Pierocheus</l>
<l>Waeren twe die beste ghesellen,</l>
<l>Daer wy af hoerden tellen:</l>
<l n="27080">Noch doer sterven, noch doer leven</l>
<l>So en wilde niet begheven</l>
<l>Deen den anderen in enigher noot.</l>
<l>Mer Theseus was herde groot,</l>
<l>Starcker dan Pierocheus.</l>
<l n="27085">Nu hoert ten orloech quamt aldus.</l>
<l>                Pierocheus die deed vrien</l>
<l>Der scoenre Ypodamien,</l>
<l>Sodat men se hem te wyve gaf.</l>
<l>Die brulocht die was daeraf,</l>
<l n="27090">Dat deed hy so hy eerlixste mochte,</l>
<l>In een sierlicke haghedochte.</l>
<l><pb n="2,364"/> Daer quam menich hoghe baroen,</l>
<l>Oec quamen daer die Centauroen,</l>
<l>Wrede lude ende coen,</l>
<l n="27095">Al daer hy woenden in Pelioen,</l>
<l>Baven man, beneden peerde.</l>
<l>Die ontfinc mit groter weerde</l>
<l>Pierocheus ende alle die meeste.</l>
<l>Avergroot was daer die feeste:</l>
<l n="27100">Die tafelen waeren gherecht,</l>
<l>Men sanc, men spranc, men vedelde echt;</l>
<l><milestone unit="fol" n="189v"/> Daer waeren vrouwen ende joffrouwen,</l>
<l>Die men gherne mocht scouwen.</l>
<l>Mer die scoentste van der scaren</l>
<l n="27105">Was Ypodomie aldaeren.</l>
<l>Alle ghaven sy haer den prys:</l>
<l>Pierocheus onder der sonnen</l>
<l>Scoenre wyf en had ghewonnen.</l>
<l>Van den pryse quam so groet leet,</l>
<l n="27110">Want Euritus, die seer was wreet,</l>
<l>Die alrefelste centauroen,</l>
<l>Wilde der bruyt ghewelt doen.</l>
<l>Hy was droncken seer van wyn,</l>
<l>Ende die scoenheit van den aenschyn,</l>
<l n="27115">Die hy versach aen die maghet,</l>
<l>Hem heves veel te bet behaghet</l>
<l>Ende ontsteken synen moet.</l>
<l>Mittien nam hy synen voet</l>
<l>Ende stac die tafel op die vloer:</l>
<l n="27120">Tot der scoenre hy saen voer</l>
<l>Ende nam se scier mitten haer.</l>
<l>Die bruyt nam Euricus al daer.</l>
<l>Doe namen die ander Centauroen</l>
<l>Een yghelic een te synen doen;</l>
<l n="27125">Het wert daer luyt in dier ghebaer</l>
<l>Alsof een stat ghewonnen waer,</l>
<l><pb n="2,365"/> Die wyf maecten so groot ghescal.</l>
<l>Doe spronghen op die heren al,</l>
<l>Daer dierste af was Theseus,</l>
<l n="27130">Ende riep: "Wat doetstu Euritus?</l>
<l>"Hoe dorstu quaet doen mynen neve,</l>
<l>"Also langhe als ic leve?</l>
<l>"Dattu hem doets, dat doetstu my!"</l>
<l>Mittien woerde so liep hy</l>
<l n="27135">Ende nam se hem mit crachten weder;</l>
<l>Euritus waenden der neder</l>
<l>Vellen ende stacken voer die borst.</l>
<l>Om te benemen den dorst,</l>
<l>Stont daer een cop mit wyne,</l>
<l n="27140">Dat daer nu wel sonder pyne</l>
<l>Een kynt wel in baden mochte.</l>
<l>Dien hief hy op, Theseus, onsochte</l>
<l>Ende scloechter mede al totten tanden</l>
<l>Euritus mit synen handen,</l>
<l n="27145">Mitten starcken wyne ghemanct,</l>
<l>Dat hem die hersene eer yet lanc</l>
<l>Uyten hoefde neder vel;</l>
<l>Die bleef doot, dat weet ic wel.</l>
<l>                Die Centauroen waendent wreken:</l>
<l n="27150">Daer ghinc men die kannen breken</l>
<l>Ende die beckene ende die setele,</l>
<l>Tafelen, schraghen, bancken, ketelen.</l>
<l>Doe sy te stucken waeren ghescleghen,</l>
<l>Bracht een centauroen ghedreghen</l>
<l n="27155">Een corstoel in syn hant:</l>
<l>Ofronides was hy ghenant;</l>
<l>Groet wast ghegaten van metale.</l>
<l>Sonder woert, dat weet men wale,</l>
<l>Scloechter mede die centauroen</l>
<l n="27160">Enen ridder, - hiet Cheledoen, -</l>
<l>Dat hem thoeft te stucken voer</l>
<l><pb n="2,366"/> Ende die oghen vielen opten vloer.</l>
<l>Peleus quam der toe ghelopen</l>
<l>Ende deedt hem swaerlic becopen:</l>
<l n="27165">Mit eenre tafelen swaer ende groot</l>
<l>Scloech hy den viant doot.</l>
<l>Giermeus, een centauroen,</l>
<l>Sach Peleus dat wonder doen;</l>
<l>By hem stont een outtaer</l>
<l n="27170">Van hout, dat groot was ende swaer,</l>
<l>Daer een vuer oec op lach,</l>
<l>Als men doe te dien tyden plach.</l>
<l>"Ic sal," sprac hy, "hiermede stryden",</l>
<l>Ende hiefen op in cortten tyden</l>
<l n="27175">Ende werper mede IJ man doot,</l>
<l>Die starc waeren ende groot.</l>
<l><milestone unit="fol" n="190r"/> Dat versach Exadius</l>
<l>Ende sprac: "Twaeren, Giermeus,</l>
<l>"Dit saltu ommer nu becopen,</l>
<l n="27180">"Want ghy en cont my niet ontlopen!"</l>
<l>Dit en sprac hy niet om niet:</l>
<l>Mit tween tacken enen spiet</l>
<l>Had hy in syn hant;</l>
<l>Daer stac hy mede den viant</l>
<l n="27185">Syn oghen uyt beide</l>
<l>Ende loendent hem mit groten leide.</l>
<l>Een centauroen, die Rethus hiet,</l>
<l>En woudet aldus laten niet:</l>
<l>Hy nam enen groten brant</l>
<l n="27190">Uytten vuere altehant;</l>
<l>Daer scloech hy mede, des gheloeft,</l>
<l>Enen ridder op syn hoeft,</l>
<l>Die Tarixus geheiten was;</l>
<l>Syn haer was blont als vlas,</l>
<l n="27195">Dat bernden af al totter huyt;</l>
<l>Also vreselicken gheluyt</l>
<l><pb n="2,367"/> Gaf die brant ende dat bloet te samen,</l>
<l>Alsof men een heit yser namen</l>
<l>Ende ment in een water leide,</l>
<l n="27200">Diet saghen seident van hem beide.</l>
<l>Carixus die greep een hout,</l>
<l>Dat hy waenden mit ghewout</l>
<l>Werpen op Rethus al daer;</l>
<l>Mer het was hem al te swaer.</l>
<l n="27205">Cometes, een syne compaen,</l>
<l>Was hem al te na ghestaen:</l>
<l>Dien werp hy dermede doot.</l>
<l>Rethus maectens blytscap groot.</l>
<l>Hy sprac: "Vergave Got, ons heer,</l>
<l n="27210">"Datter niemant crachts meer</l>
<l>"En had van synen ghesellen,</l>
<l>"So souden wy se scier al vellen!"</l>
<l>Doe scloech hy sclach in sclach,</l>
<l>Daert menich hoghe man sach,</l>
<l n="27215">Dat hem dat hoeft in stucken voer.</l>
<l>Enen anderen velden hy opten vloer,</l>
<l>Die hiet Coritus, een jonghelinc.</l>
<l>Enagnus sach alle dese dinc</l>
<l>- Een ridder - ende sprac: "Wat eren</l>
<l n="27220">"Sal men u daerave keren,</l>
<l>"Rethus, dat ghy scloecht dat kynt?"</l>
<l>Niet meer en sprac hy twint,</l>
<l>Mer Rethus scloechen tiere stont</l>
<l>Ende stac hem seer ende heeften ghewont</l>
<l n="27225">Mit enen scarpen stake als een knyf,</l>
<l>Dat hem thout bleef in syn lyf,</l>
<l>Sodat hyt mit pynen uyt trac.</l>
<l>Rethus vlo daert tonghemac.</l>
<l>Soe deed Orenus ende Latidas,</l>
<l n="27230">Medon ende mit hem Cennas,</l>
<l>Mirmoros ende Folus,</l>
<l><pb n="2,368"/> Abas ende Meneleus.</l>
<l>Dat waeren alle Centauroene:</l>
<l>Haere ghene en was so coene,</l>
<l n="27235">Hy en woud syn in syn woestine,</l>
<l>So seer ontsach hem elc der pyne.</l>
<l>Astilos vlo, syt seker das,</l>
<l>Die haer waersagher was,</l>
<l>Ende hem te voren oec ontriet</l>
<l n="27240">Dat sy altoes en vochten niet,</l>
<l>Want hy seide sy haddent verlaren.</l>
<l>Mer sy en wouden hem niet horen.</l>
<l>Met hem vlo Nessus, mer hy sprac.</l>
<l>"Nu en scouwe gheen onghemac,</l>
<l n="27245">"Want ic seg dy sonder waen,</l>
<l>"Dat ghy hierna sult versclaen</l>
<l>"Hercules", sprac Astilos.</l>
<l>Daer bleef doot een hiet Agros,</l>
<l>Die centauroen, ende Latidas,</l>
<l n="27250">Ymbreus ende Euridamas.</l>
<l>Drias scloech se alle doot,</l>
<l>Mit recht had hys eer groot.</l>
<l>Cenelus scloech hy mittien,</l>
<l><milestone unit="fol" n="190v"/> Die hem wel waenden ontvlien:</l>
<l n="27255">Hy stacken tusschen den oghen inne,</l>
<l>Dat was hem een swaer ghewynne.</l>
<l>                Doe dat volc algader vacht</l>
<l>Mit wreden moede, mit groter cracht,</l>
<l>Lach daer een die hiet Lachidas,</l>
<l n="27260">Dat een groot centauroen was.</l>
<l>Hy en wist niet dat men daer street,</l>
<l>Want hy dranc cout ende heet</l>
<l>Den wyn: hy en socht gheen ander speel;</l>
<l>Hy lach op eens beren vel</l>
<l n="27265">Al daert orloech so swaer was.</l>
<l>Mittien so riep op hem Forcas,</l>
<l><pb n="2,369"/> Een stout ridder, daert menich sach:</l>
<l>"Du salt betaelen dyn ghelach!"</l>
<l>Anders so en sprac hy niet.</l>
<l n="27270">Mittien so scoot hy enen spiet</l>
<l>In syn lyf, dat hem die dranc</l>
<l>Mitten bloede uyt liep ghemanc.</l>
<l>Daer bleef hy doot ligghende int thuys.</l>
<l>Een centauroen, hiet Peteus,</l>
<l n="27275">Een groot, een stout, een onverveerde,</l>
<l>Woud een eycken trecken uytter eerde</l>
<l>Ende pynden hem seer das.</l>
<l>Pierocheus, die by hem was.</l>
<l>Liep hem terselver uyre</l>
<l n="27280">Mit enen spiete al duere</l>
<l>Ende neghelden hem aen den boem vaste.</l>
<l>Pierocheus scloech syn gaste</l>
<l>Licus ende Cornus mede.</l>
<l>Soe deed hy terselver stede</l>
<l n="27285">Elopse: ten was gheen so scoen</l>
<l>Onder alle die Centauroen.</l>
<l>Denghenen scoet hy, des gheloeft,</l>
<l>Mit enen speer al doer syn hoeft.</l>
<l>Een centauroen was hem te naer,</l>
<l n="27290">- Die hiet Dittis, - quam al daer</l>
<l>Van enen hoghen berghe op hem</l>
<l>En seid: "Ixions kynt, nu neem</l>
<l>"Loen van dattu heves ghedaen!"</l>
<l>Hy waenden Pierocheus versclaen,</l>
<l n="27295">Mer hy setten hem ter weer</l>
<l>Ende stacken mit synen speer,</l>
<l>Dat hy der neder voer hem vel,</l>
<l>Ende dat hy brac, dat weet wel,</l>
<l>Enen boem mit synre syden,</l>
<l n="27300">Daer een splinter quam tien tyden,</l>
<l>Die hem voer al doer den buyc:</l>
<l><pb n="2,370"/> Daer bleef hy doot opten struyc.</l>
<l>Dit woude wreken Foreus</l>
<l>Ende bracht op Pierocheus</l>
<l n="27305">Enen groten steen ghedraghen;</l>
<l>Mer Theseus voersaghen,</l>
<l>Anders waer doot syn gheselle.</l>
<l>Teghen hem voer hy snelle</l>
<l>Ende scloech hem mit enen stave</l>
<l n="27310">Opten arm, dat hem daerave</l>
<l>Den ellenboghe brac ontwee,</l>
<l>Dat hem deed herde wee.</l>
<l>Enen anderen spranc hy opten ruc,</l>
<l>Pianor hiet hy, soe waen ic:</l>
<l n="27315">Hy reet daerop oft waer een pert,</l>
<l>Dat hoeft scloech hy hem af ter vaert,</l>
<l>Ende brac hem den hals ontwee.</l>
<l>Nectinum deed hy oec wee,</l>
<l>Liberum scloech hy oec doot,</l>
<l n="27320">Die vreselicke scote scoot.</l>
<l>So deed hy enen, hiet Ypaschoen,</l>
<l>Dat was een ghebaert centauroen,</l>
<l>Typeus ende enen hiet There:</l>
<l>Ten was gheen so vreselicken bere,</l>
<l n="27325">Hy en nam hem levende, wast lief wast leet,</l>
<l>Ende bracht hem mit hem ghereet.</l>
<l>                Een uyttermaten groot centauroen</l>
<l>Sach Theseus dit wonder doen:</l>
<l><milestone unit="fol" n="191r"/> Demolius was hy ghenant.</l>
<l n="27330">Enen boem nam hy in die hant</l>
<l>Ende scoot na Theseus ter stat.</l>
<l>Doe Theseus sach comen dat,</l>
<l>Ontweec hy der groter scote,</l>
<l>Dat sach menich in die rote.</l>
<l n="27335">Anders waer hy doot bleven:</l>
<l>Die grote boem voer hem beneven,</l>
<l><pb n="2,371"/> Enen man voer hy al duer,</l>
<l>Dat was die stoutte Grantuer,</l>
<l>Die Peleus sciltknecht was.</l>
<l n="27340">Peleus die was droeve das.</l>
<l>Ten yersten dat hy hem versach,</l>
<l>Dat hy doot ter eerden lach,</l>
<l>Sprac hy saen van deser saken:</l>
<l>"Lieve Grantuere, neem wraken!</l>
<l n="27345">"Diet dy deede, hy salt becopen!</l>
<l>"Amictor, die coninc van Dilopen,</l>
<l>"Gaf dy my op haveshede,</l>
<l>"Doe wy maecten vasten vrede".</l>
<l>Anders en sprac hy cleen of groot,</l>
<l n="27350">Mer hy gaf hem enen stoot</l>
<l>Mitten speer in den buyc;</l>
<l>Demolion trac uyt den struyc,</l>
<l>Mer tyser bleef hem in den dermen.</l>
<l>Die wonde deed hem verwarmen</l>
<l n="27355">Ende hy liep Peleus der neder.</l>
<l>Eer hy oec op mocht weder,</l>
<l>Was hy veel na bleven doot:</l>
<l>Die centauroen starc ende groot</l>
<l>Trac hem mitten voeten seer,</l>
<l n="27360">Mer dat die vrome, die stoutte heer,</l>
<l>Enen helm had op syn hoeft</l>
<l>Ende enen scilt oec, dies gheloeft,</l>
<l>Anders waer hy doot vertreden.</l>
<l>Peleus marcten synre steden</l>
<l n="27365">Ende stac doer pert ende doer man,</l>
<l>Dat hy doot viel ende meer en can.</l>
<l>Ofincum, die seer was groot,</l>
<l>Scloech hy mit eenre colven doot.</l>
<l>Hem ghemoete een, hiet Doras,</l>
<l n="27370">Die om thoeft ghewapent was</l>
<l>Mit eens groets wolfs huyt;</l>
<l><pb n="2,372"/> Twe grote hoerne raegden daeruyt,</l>
<l>Die van enen loer orsen waeren:</l>
<l>Daermeed en woud hy niemant spaeren,</l>
<l n="27375">Sy waeren scarp ende al een bloet.</l>
<l>Nestor die quam in syn ghemoet</l>
<l>Ende hy riep: "Nu proeft te voren</l>
<l>"Welc sy scarper, so dyn horen</l>
<l>"Of dese ghebruneerden spiet!"</l>
<l n="27380">Nestor en spaerden langher niet:</l>
<l>Hy scoot op hem terselver stonde.</l>
<l>Doe Doras sach dat hy en conde</l>
<l>Altoes hem ontwyken niet,</l>
<l>Hielt hy syn hant teghen den spiet,</l>
<l n="27385">Die wert aen dat hoeft gehecht.</l>
<l>Peleus die sachen echt</l>
<l>Dat hy gherne, had hy ghemocht,</l>
<l>Die hant daerave ghebrocht</l>
<l>Ende hy lude hulpe riep.</l>
<l n="27390">Mitter haest hy aen hem liep,</l>
<l>Want hy waster alrenaest;</l>
<l>Hy stac den viant mit haest</l>
<l>Doer den buyc mit synen sweerde,</l>
<l>Dat hy vreselicke ghebeerde</l>
<l n="27395">Ende hem tgheweide uyt hinc.</l>
<l>Dat sneet ontwe die jonghelinc</l>
<l>Ende toecht hem uyt mitter hant,</l>
<l>Om syn been dat hy se want.</l>
<l>Dus begaden hy Doras.</l>
<l n="27400">Als hem die buyc al ydel was,</l>
<l>Viel hy neder op die eerde,</l>
<l>Die tierst menghen verveerden.</l>
<l>                Dit stont sierlicke ghescreven</l>
<l>Aen dat graf ende daer beneven;</l>
<l n="27405"><milestone unit="fol" n="191v"/> Oec stont meer aen dander syde</l>
<l><pb n="2,373"/> Een groet deel van dien stryde.</l>
<l>Cillarius stont daer ghescreven,</l>
<l>Mit fynen goud wel verheven.</l>
<l>Hy was die scoenste centauroen</l>
<l n="27410">Van dien daer vochten ofte vloen,</l>
<l>Ist dat men sulcken prysen sal:</l>
<l>Syn baert was volwassen al;</l>
<l>Also scoen was hy van haer,</l>
<l>Alsoft claer gulden waer;</l>
<l n="27415">Van oghen, van monde ende van nesen,</l>
<l>Van allen leden scheen hy wesen,</l>
<l>Daer hy na man was ghemaect,</l>
<l>Als een beelde welghemaect,</l>
<l>Want al guldyn scheen syn baert;</l>
<l n="27420">Daer hy ghemaect was als een peert,</l>
<l>Was hy te prysene herde vele:</l>
<l>Noyt en was in enighen spele</l>
<l>Mit Castor bet ghemaecter ors;</l>
<l>Ghenoech had hy en ghemaect wors;</l>
<l n="27425">Swart als een pec was hy van haer,</l>
<l>Mer die start was apenbaer</l>
<l>Wit als een nuwe ghevallen sne,</l>
<l>Ende syn been noch myn noch mee.</l>
<l>Veel vrouwen Centauroen,</l>
<l n="27430">Die waeren van synen doen,</l>
<l>Mynden uyttermaten seer,</l>
<l>Mer een vrouwe ende niet meer</l>
<l>Had hy uytvercaren ende niet mee</l>
<l>Dan die scone Ylonomee:</l>
<l n="27435">Engheen en hadder scoenre lyf</l>
<l>Onder alle die halfwyf,</l>
<l>In alt foreest van Tessale.</l>
<l>Gherne deed syt tallen male</l>
<l>Dat hem docht goet ghedaen;</l>
<l n="27440">Oec en waster sonder waen</l>
<l><pb n="2,374"/> Gheen so reyn van seden,</l>
<l>Noch van meerre havesheden.</l>
<l>Tallen tyden was sy reyn.</l>
<l>Tiapele maecten sy ghemeyn</l>
<l n="27445">Van rosen ende van fioletten,</l>
<l>Daer sy die bloemen aen setten.</l>
<l>Een yghelic deed dat dander woude;</l>
<l>Wast op berch, in hette, in coude,</l>
<l>Talre tyt waeren sy te samen.</l>
<l n="27450">Oec ghevielt oec dat sy quamen</l>
<l>In diere tyt te samen beide</l>
<l>Te brulocht, te haren leide,</l>
<l>Daer sy seer waeren ghevrucht.</l>
<l>Mittien quam doer die locht</l>
<l n="27455">Een spiet ghevloghen ende die scoot</l>
<l>Cillarius al steendoot,</l>
<l>Dat hy daer syn eynde nam.</l>
<l>Men en wist niet wan die spiet quam.</l>
<l>                Ilomene die sachen vallen.</l>
<l n="27460">Sy namen hem op onder hem allen,</l>
<l>Ende sy toech uyt den scarpen speer:</l>
<l>Die wonde stopten sy mit gheer,</l>
<l>Oec verhielt sy hem den mont,</l>
<l>Want sy waenden noch een stont</l>
<l n="27465">Den geest letten. Mer neen sy niet.</l>
<l>Doe sy sach dattet niet en diet,</l>
<l>Riep, mar, doer dat gherochte,</l>
<l>Waen ic dat ment niet en mochte</l>
<l>Verstaen wat wast dat sy seide:</l>
<l n="27470">Sy nam mit groter serichede</l>
<l>Den spiet den Cillarius scoot</l>
<l>Ende stacter meed haer selver doot.</l>
<l>                Een centauroen marcten des</l>
<l>- Hy was ghenant Feacomes: -</l>
<l n="27475">Borstleder ghinc hy vysieren</l>
<l><pb n="2,375"/> Ende maecte se van diere manieren</l>
<l>Van eens starcs lewenhuyt.</l>
<l>Een eyken tronc trac hy uyt</l>
<l>Ende doden daermede Filomiden,</l>
<l n="27480"><milestone unit="fol" n="192r"/> Enen ridder, die stont by hem.</l>
<l>Mer, doe hy en ontwapenen soude,</l>
<l>Quam Nestor daertoe also boude</l>
<l>Ende stachem, - des mach men hem dancken, -</l>
<l>Mitten sweerde doer die lancken.</l>
<l n="27485">Tonius ende Tholoboas</l>
<l>Scloech hy mede, mer hy was</l>
<l>Van denghenen veel na doot.</l>
<l>Een litteiken diep ende groot</l>
<l>Toenden hy daer; ment bescreef</l>
<l n="27490">Dat hem van den enen bleef.</l>
<l>Perifas ende Aufoa</l>
<l>Scloeghen IJ centauroen daerna.</l>
<l>Macharios die scloech mit ghewout,</l>
<l>Want hy was een ridder stout,</l>
<l n="27495">Egrypus den centauroen,</l>
<l>Dat hy most syn eynde doen,</l>
<l>Ende stac Nesseus al sonder weer</l>
<l>Al doer ende doer mit enen speer.</l>
<l>Mopsus daet en was niet cleen:</l>
<l n="27500">Hy en was ridder niet alleen,</l>
<l>Mer een waersegher herde vroet</l>
<l>Ende onversaghet in synen moet.</l>
<l>Hy scloech Oditese doot,</l>
<l>Die starc was ende groot.</l>
<l n="27505">                Mer, twaeren, diet beste dede</l>
<l>Van al den ridderen daer ter stede,</l>
<l>Dat was een hiet Teneus.</l>
<l>- Van hem sprac Ovidius,</l>
<l>Dat hy wyf ghebaeren was,</l>
<l n="27510">Mer by crude dat hy las</l>
<l><pb n="2,376"/> Ende hy vant in enen dauwe,</l>
<l>Verkeerden hy van wyf te manne. -</l>
<l>Hy hadder versclaghen vyve.</l>
<l>Enen roefden hy van den lyve,</l>
<l n="27515">Hiet Pieramon, die hem oec weerde</l>
<l>Herde seer mit eenre baerge.</l>
<l>Dien scloech hy doot op dien dach.</l>
<l>Latreus, die dit al sach,</l>
<l>Quam daertoe ghelopen schier.</l>
<l n="27520">Die was ghewapent wel ende sier,</l>
<l>Want hy Achelase doot,</l>
<l>Enen ridder starc ende groot</l>
<l>Ende had syn wapen aenghedaen.</l>
<l>Seer groot was hy sonder waen.</l>
<l n="27525">Enen scilt had hy gheverwet roet</l>
<l>Ende een speer starc ende groet;</l>
<l>Hy sach alom haer ende daer,</l>
<l>Dat speer scudden hy in die ghebaer</l>
<l>Of hyt al doerryden soude.</l>
<l n="27530">Tot Teneus sprac hy wel boude:</l>
<l>"Twaeren, ic sal dy versclaen!</l>
<l>"Du en machs niet mit staden staen</l>
<l>"Dyn helm noch dyn sweert van stale!</l>
<l>"Een wyf waerstu, dat weet ic wale.</l>
<l n="27535">"Ghedinct watstu wers gheboren.</l>
<l>"Den rocke dien du hads vercaren</l>
<l>"Neemt weder, dat raed ic, ende dyn spille.</l>
<l>"Laet dien wych, dat is dyn wille:</l>
<l>"Du en bist gheen volmaect man!"</l>
<l n="27540">Doe hy dit spreken began,</l>
<l>Liep hem Teneus doer die syde</l>
<l>Mit enen speer een gat wyde.</l>
<l>Lacreus misbaerden seer,</l>
<l>Mer hy stac weder den heer,</l>
<l n="27545">Al en cond hy en ghewonden niet.</l>
<l><pb n="2,377"/> Als die centauroen dit siet,</l>
<l>Toech hy tsweert ende ghinc hem sclaen,</l>
<l>Mer Teneus, al sonder waen,</l>
<l>Had wapen alsoe goet</l>
<l n="27550">Dat hy en ontsach gheen ghemoet,</l>
<l>Want men hem wonden niet en mochte.</l>
<l>Lacreus versuchten seer onsochte</l>
<l>Ende sprac: "Ic scla dit sweert aen stucken</l>
<l>"Of ic wond dy, can icket ghemicken!"</l>
<l n="27555"><milestone unit="fol" n="192v"/> Mer weet, soe hy op hem scloech,</l>
<l>Dat was, by Gade, wonderlicke ghenoech,</l>
<l>Ten deed hem gheen onghemac.</l>
<l>Mittien Teneus weder sprac:</l>
<l>"Nu sal ic proeven of myn sweert</l>
<l n="27560">"Dyn vleech nu so seer spaert!"</l>
<l>Doe stac hy en totter huyt doer</l>
<l>Ende maecten hem een wyde scoer,</l>
<l>Sodat hy der syn hant in stac</l>
<l>Ende hy syn darme vrat.</l>
<l n="27565">Latreus viel neder doot.</l>
<l>Die Centauroen haddens wonder groot.</l>
<l>Op hem scoten sy altemale,</l>
<l>Mer hy was ghewapent so wale,</l>
<l>Dat sy hem niet en mochten scaden,</l>
<l n="27570">Al was hy van sclaghen verladen.</l>
<l>Hy weerden hem als een ridder coen:</l>
<l>Die wonderden die Centauroen.</l>
<l>Monicus die riep mittien,</l>
<l>Een centauroen: "Wat sals ghescien!</l>
<l n="27575">"Ten was noch nie dat een man</l>
<l>"Onser aldus veel verwan.</l>
<l>"Nochtans ghebrekes een deel</l>
<l>"Te wesen een man geheel.</l>
<l>"Mit recht is onse cracht</l>
<l n="27580">"Herde luttel lief gheacht,</l>
<l><pb n="2,378"/> "Dat ons een halfman sal verwynnen!</l>
<l>"Wy moeten ander dinc beghynnen.</l>
<l>"Wy moeten boem ende steen</l>
<l>"Werpen alom op hem ghemeen,</l>
<l n="27585">"Sodat wy hem daeronder versmoren,</l>
<l>"Anders syn wy al verloren."</l>
<l>                Monicus die sprac aldus.</l>
<l>Onverveert stont Teneus:</l>
<l>Syn taele docht hem syn een droem.</l>
<l n="27590">Monitus nam enen boem</l>
<l>Ende werpter mede den stoutten man;</l>
<l>Dander volgden mede an</l>
<l>Ende worpen op hem al ghemeen</l>
<l>Boem, strucken, grote steen,</l>
<l n="27595">Sodat hy der bleef onder doot.</l>
<l>Dat was scade al te groot.</l>
<l>Mopsus riep: "Ons is ghesciet</l>
<l>"Scade groet ende verdriet,</l>
<l>"Want die bloem van ons allen</l>
<l n="27600">"Is der neder nu ghevallen</l>
<l>"Ende voer die viande doot.</l>
<l>"Onder ghenen hoep groot</l>
<l>"Hebben sy hem nu versmoert."</l>
<l>Doe sy dat hadden ghehoert</l>
<l n="27605">Ghingen sy vechten ter vaert.</l>
<l>Daer wert verheven menich sweert</l>
<l>Op die wrede Centauroen:</l>
<l>Hare gheen en was so coen,</l>
<l>So starc, so stout, noch oec so groot,</l>
<l n="27610">Hy en bleef voer die viande doot</l>
<l>Of hy en moste daer ontvlien.</l>
<l>Hadden die ridderen hem besien</l>
<l>Langher moghen van der nacht,</l>
<l>Hare gheen en had die cracht</l>
<l n="27615">Dat hy hem ontlopen waer,</l>
<l><pb n="2,379"/> Sy dreven uytten lande daer</l>
<l>Die Centauroen altemale.</l>
<l>Al waeren sy wylen in Tessale,</l>
<l>Men heeft se selden synt ghevreest,</l>
<l n="27620">Sonder dat in een foreest</l>
<l>Sunte Anthonys, op enen dach,</l>
<l>Teghen hem een comen sach,</l>
<l>Die hem wysde mitter hant</l>
<l>Die straet daer hy Paulus vant.</l>
<l n="27625">                Dese wych, daer wy tellen af,</l>
<l>Stont ghescreven aen dat graf,</l>
<l>Daer Ayax in lach begraven</l>
<l>Eerlicke mit groter haven.</l>
<l>                Nestor, die oude, die daer was,</l>
<l n="27630">Ende die waerheit wiste das,</l>
<l><milestone unit="fol" n="193r"/> Deed bescryven alle die jeeste;</l>
<l>Alle die hogheste ende die meeste</l>
<l>Saghen dat werc te wonder an.</l>
<l>Doe sprac aldus een coen man.</l>
<l n="27635">Herculus soen Tricolomus:</l>
<l>"Hoert, Nestor, waerby daedy dus</l>
<l>"Dese historie bescryven,</l>
<l>"Ende ghy liet al achterblyven</l>
<l>"Die daet die myn vader deede,</l>
<l n="27640">"Die mit synre vromichede</l>
<l>"Bet deed dan ghy allegader?</l>
<l>"My plach te tellen myn vader,</l>
<l>"Dat hy te Pierocheus brulochte</l>
<l>"Grote vrese ende vrochte</l>
<l n="27645">"Den wreden Centauroen deede."</l>
<l>Doe sprac mit groter serichede</l>
<l>Nestor, die oude: "Critolomee,</l>
<l>"Du vernuwes, des wort my wee,</l>
<l>"Den rouwe dien ic had vergeten.</l>
<l n="27650"><pb n="2,380"/> "Dyn vader, dat is waer - wildyt weten -</l>
<l>"Heeft my ghedaen grote scade.</l>
<l>"Syn ridderlicke daede</l>
<l>"Syn so groet, men en cant gheleesten,</l>
<l>"In historien noch in jeesten,</l>
<l n="27655">"Dat men se al mach apenbaren.</l>
<l>"Het is my herde leet, twaeren.</l>
<l>"Ic woud dat ic se al mocht vertellen.</l>
<l>"Wie is van onsen ghesellen</l>
<l>"Die synen viant ghevet prys?</l>
<l n="27660">"Ic en pryse in gheere wys</l>
<l>"Hector noch Polidamas,</l>
<l>"Noch Parys, die mede was</l>
<l>"Daer men mynen soen verscloech.</l>
<l>"En was dat niet eren ghenoech:</l>
<l n="27665">"Dyn vader wan Pilum die stede</l>
<l>"Ende een stat hiet Elim mede,</l>
<l>"Daertoe alle myn borghe.</l>
<l>"My bracht hy in sulcker sorghen,</l>
<l>"Dat ic al synen wille dede.</l>
<l n="27670">"Neleus, myn vader mede,</l>
<l>"Had XX scoen kynder,</l>
<l>"Deen meerder, dander mynder:</l>
<l>"Die scloech dyn vader alle doot,</l>
<l>"Sonder ic die cume ontscoot.</l>
<l n="27675">"Die vroemste van ons allen</l>
<l>" - Doet my noch den moet ontvallen -</l>
<l>"Dat was Periclomenus,</l>
<l>"Die hilt langhe ons huys.</l>
<l>"Int leste en mocht hys niet ontgaen,</l>
<l n="27680">"Hy en most oec die doot ontfaen,</l>
<l>"Want hem dyn vader scoot</l>
<l>"Mit ghevenynder wapen doot.</l>
<l>"Alle scloech hy se, sonder my.</l>
<l>"Dat en seg ic niet by dy,</l>
<l n="27685"><pb n="2,381"/> "Dyn vader en bejaegden ghenoech</l>
<l>"Eren aldaer men verscloech</l>
<l>"Die vreselicke Centauroen.</l>
<l>"Synt was ghemaect van ons die soen</l>
<l>"Ende hy gaf my weder myn lant,</l>
<l n="27690">"Want ic was ghegaen in hant.</l>
<l>"Tydeus die brachtet daertoe;</l>
<l>"Ic sal dy wael segghen hoe:</l>
<l>"Van Taledoen Celeus,</l>
<l>" - Hy was swagher Tydeus</l>
<l n="27695">"Ende dyns vaders Hercules,</l>
<l>"Du bist ende Dyomedes</l>
<l>"Van tween susteren ghebaeren;</l>
<l>"Tydeus had my vercaeren,</l>
<l>"Hy was syn maech, het was recht, -</l>
<l n="27700">"Dese benam al tghevecht</l>
<l>"Ende maecten tusschen ons die soen.</l>
<l>"Ic en bens oec sculdich niet te doen</l>
<l>"Dat ic dynen vader pryse,</l>
<l><milestone unit="fol" n="193v"/> "Noch ic en wille in gheenre wyse</l>
<l n="27705">"Van mynen broederen meer wraken,</l>
<l>"Sonder alleen die saken,</l>
<l>"Dat ic die eer verswyghen wille,</l>
<l>"Ende des maken een ghestille</l>
<l>"Dat hy den Centauroen deede.</l>
<l n="27710">"Tusschen ons is vasten vrede:</l>
<l>"Ic ben u vrient ende ghy die myn.</l>
<l>"Nummermeer en salder syn</l>
<l>"Van my meer wrake om ghedaen,</l>
<l>"Dan ic wil laten tegaen</l>
<l n="27715">"Die eer die hem daer ghevel."</l>
<l>Tritolomus ghedoghet wel</l>
<l>Omdat hy en had lief.</l>
<l><pb n="2,382"/>                 Aldus veere heft die brief</l>
<l>Ghetelt wat Ovidius seecht,</l>
<l n="27720">Dat in den Walschen niet en leecht.</l>
<l>                Totter stede ghinc ickes an,</l>
<l>Daer dat parlement began</l>
<l>Tusschen Ayax ende Ulixes.</l>
<l>Dat ten einde comen es.</l>
<l n="27725">Den rouwe dien dreef Thelamoen</l>
<l>Ende alle die ander baroen,</l>
<l>En mocht ic tellen nummermeer.</l>
<l>Doer die doghet van den heer,</l>
<l>Om te love syn ridderscap,</l>
<l n="27730">So deed men hem maken dat herscap</l>
<l>Dat nummermeer en mach vergaen.</l>
<l>                Hier moet ic weder aenvaen</l>
<l>Den Walschen boec al daert bleef,</l>
<l>Alsoe alst ons Benoyt bescreef.</l>
<l n="27735">Nu verstaet wel alle die woert,</l>
<l>Hoet Jacop dicht in Duytschen voert.</l>
<l>                   Als tghedinghe ende tparlament</l>
<l>Tusschen die heren wert gheent,</l>
<l>Ende Ayax was begraven</l>
<l n="27740">Ryckelicke mit groter haven,</l>
<l>Seecht ons Benoyt aldus</l>
<l>Dat Nestors soen Anthilocus</l>
<l>Te lande was ghevuert droeve:</l>
<l>Nestor woud dat men hem der groeve.</l>
<l n="27745">So deed men oec mit sulcker eer,</l>
<l>Dat noyt synt man noch heer</l>
<l>So ryckelicke begraven en wert.</l>
<l>Nestor wast die daerom misbaert:</l>
<l>Ic waent int theer seer mishaghet</l>
<l n="27750">Ende men hem daer seer beclaghet.</l>
<l><pb n="2,383"/>                 Aghamennon nam synen raet</l>
<l>Om te weten hoe dattet staet.</l>
<l>Hy sprac aldus voer die ghenoot:</l>
<l>"Ghy heren, hier en is cleen of groot,</l>
<l n="27755">"My en dunct dat hy droeven sal</l>
<l>"Wel te recht om ons misval,</l>
<l>"Want men verwynnen niet en can.</l>
<l>"Nu laet horen wie is die man</l>
<l>"Die hier can gheven hoghen raet,</l>
<l n="27760">"Na dien dat hier ghescapen staet,</l>
<l>"Die ons eerlicke sy ende goet;</l>
<l>"Ic waen ment hier gherne doet.</l>
<l>"Ghy syt hier ghemenelicke;</l>
<l>"So moghende sydy ende so rycke,</l>
<l n="27765">"Ghy en doet nu te gheenre tyt</l>
<l>"Saken die men u verwyt.</l>
<l>"Goets raets is hier wel te doen,</l>
<l>"Dien ons mach gheven ghy baroen.</l>
<l>"Hy sta op ende spreke voren,</l>
<l n="27770">"Men sal hem herde gherne horen.</l>
<l>"Want dat ligghen is hier fel.</l>
<l>"Weet oec dies die waerheit wel,</l>
<l>"Dat wy seer syn tonghemake:</l>
<l>"Hier en is niemant hem en moyet die sake,</l>
<l n="27775">"Weder armen of den rycke,</l>
<l>"Te ligghen hier dus vreselicke.</l>
<l><milestone unit="fol" n="194r"/> "By dien raed ic, ist vrome, ist scade,</l>
<l>"Dat men doe mit ghemenen rade."</l>
<l>Drie daghe al omtrent</l>
<l n="27780">Gheduerden dat parlament.</l>
<l>Een deel van den groten heren</l>
<l>Wouden te lande wederkeren,</l>
<l>Som wouden sy daer blyven</l>
<l>Ende haer dinc mit eren voldryven.</l>
<l n="27785">Drie daghe was men daer in stryde</l>
<l><pb n="2,384"/> Ende daertoe seer onblyde.</l>
<l>Sy en wisten wat doen;</l>
<l>Mer alle die hoghe baroen</l>
<l>Hoerden gheven Calcas raet.</l>
<l n="27790">Ic weet al hoe die dinc staet:</l>
<l>Hy riet hem te seinden baden</l>
<l>Wys ende vroet tot haeren Gaden.</l>
<l>Sy namen daertoe die hem dochten</l>
<l>Die alrebesten die sy mochten.</l>
<l n="27795">Dat boec seit dat die Gade rieden,</l>
<l>By Calcas rade, allen den lieden</l>
<l>Dat sy souden soeken vaeren</l>
<l>Achilles kynt al sonder spaeren:</l>
<l>Sonder letten dat hyt ghewan,</l>
<l n="27800">Want haer sake lach daeran.</l>
<l>Hy soud, des mochten sy syn blyde,</l>
<l>Eynde maken van den stryde.</l>
<l>Corttelicke suldy bekynnen</l>
<l>Dat hy den stryt sal al verwynnen.</l>
<l n="27805">                Tierste dat men wiste alsoe</l>
<l>Warens alle die lude vroe,</l>
<l>Alst gheen cleyn wonder en was.</l>
<l>Mittien stont op Calcas:</l>
<l>"Heren, ist greve, ist coninc,</l>
<l n="27810">"Dat ghy nu doet een dinc,"</l>
<l>Sprac hy, "dat raed ic, want goet es,</l>
<l>"Seint den coninc Lycomedes:</l>
<l>"Enen joncheer voet, dien hy mynt,</l>
<l>"Dat is synre dochter kynt.</l>
<l n="27815">"Ic waen, hy Pierus geheiten es.</l>
<l>"Syn vader was Achilles:</l>
<l>"Van allen lyve, sonder waen,</l>
<l>"Is hy wel na hem ghedaen;</l>
<l>"Van eenre ghelycke myn noch mee</l>
<l n="27820">"En waeren nie so wel sy twee.</l>
<l><pb n="2,385"/> "Hy en is niet op eertrycke</l>
<l>"Die synen vader bet ghelycke.</l>
<l>"Die haeren heer hebben verlaren,</l>
<l>"Sy nemen hem. Ic seg hem te voren,</l>
<l n="27825">"Dat noch nye volc en ghewan</l>
<l>"In die werlt beteren hofman.</l>
<l>"Het is oec haer rechte heer.</l>
<l>"Vromich ende stout is hy seer:</l>
<l>"Ic waen, hy sal den vader wreken."</l>
<l n="27830">                Die heren segghen ende spreken</l>
<l>Dat sy wouden dat men hem haelde,</l>
<l>"Hier by ons is dese battaelge".</l>
<l>Oec wouden sy altemale</l>
<l>Ghetruwe bade senden, dat weet ic wale,</l>
<l n="27835">Ende seiden dattet Menelaus dade;</l>
<l>Des was hy saen worden te rade.</l>
<l>Hy voer henen, na dien ic weet.</l>
<l>Ende weet dat sekerlicke ghereet</l>
<l>Dat, die wyle dat wech was die heer,</l>
<l n="27840">Was aldaer ghevochten seer</l>
<l>Een battaelge alsoe groot,</l>
<l>Daer meer dan C om bleven doot;</l>
<l>Om hem en liet men gheen dinc.</l>
<l>                Mer tiersten dat die vrede uyt ghinc,</l>
<l n="27845">Was een tornoye voer Troyen int dal,</l>
<l>Als ic u vertellen sal,</l>
<l>Sulcken quaet ende sulcken goet.</l>
<l>Nu beghint hier die avermoet.</l>
<l>                In Wedemaent, als die daghe syn lanc</l>
<l n="27850">Ende groot is der hetten bedwanc,</l>
<l><milestone unit="fol" n="194v"/> Versamenden mit fellen moet</l>
<l>Op tfelt menich prinche goet.</l>
<l>Die heren brachten die baroen,</l>
<l>Wel XX dusent gaufanoene,</l>
<l n="27855"><pb n="2,386"/> Blauwe, groen ende roet.</l>
<l>Der sonnen claerheit die is groet:</l>
<l>Van menghen scilde die daer helt</l>
<l>Soe verlichten al dat velt.</l>
<l>Ayax van Lotre quam voer ghevaeren.</l>
<l n="27860">Alsoe stout was hy, twaeren,</l>
<l>Dat hy al onghewapent quam</l>
<l>Ten stryde, daer menich eynde nam;</l>
<l>Hoet hy hem niet, hem sal misschien,</l>
<l>Ic waen, hys niet en sal ontvlien.</l>
<l n="27865">                Dyomedes quam daernaer</l>
<l>Wel ghewapent, dat is waer,</l>
<l>Ulixes ende Thelamoen</l>
<l>Ende daertoe menich baroen;</l>
<l>Daerna Aghamennon, die milde,</l>
<l n="27870">Ende mit hem XV dusent scilde</l>
<l>Onghefaelgeert ende sonder gat.</l>
<l>Sy reden henen teghen die stat,</l>
<l>Als volc dat soect onvrede.</l>
<l>Sy wapenden hem in die stede:</l>
<l n="27875">Als sy niet en saghen Troylus,</l>
<l>Hector noch Deiphebus,</l>
<l>Waeren sy veel te bloder alle,</l>
<l>Sy ontsaghen hem van misvalle.</l>
<l>                Parys voer uyt gram ende fel</l>
<l n="27880">Teghen die Griecken gewapent wel;</l>
<l>In synre hertten had hy toren</l>
<l>Om syn broeders, die hy had verloren.</l>
<l>Hy penst dat hy sal hebben noot</l>
<l>In cortter wylen herde groot.</l>
<l n="27885">O wy! Hoe quaet een ghelach</l>
<l>Ontfinc hy daer op dien dach!</l>
<l>Na hem quam Polidamas,</l>
<l>Fylomenys ende Esdras.</l>
<l>Alle quamen sy in den stryt,</l>
<l n="27890"><pb n="2,387"/> Eer dat quam ter priemtyt.</l>
<l>Daer mocht men sien mit ghewelde</l>
<l>Menghen scare in den velde,</l>
<l>Ghewapent wel ende herde fier,</l>
<l>Ende daertoe menghe banier;</l>
<l n="27895">Menghen helm ende menghen scilt</l>
<l>Ende menich ors weert ende wilt;</l>
<l>Veel doerhouwen coffertuere,</l>
<l>Mit goude wel verdect ter cuere;</l>
<l>Speren starc ende duer ghenoech.</l>
<l n="27900">Nochtant wast een deel vroech</l>
<l>Alst elc opten anderen daer liet lopen.</l>
<l>Dat most menich man becopen,</l>
<l>Want die stryt was herde groot:</l>
<l>Menghe taerge wit ende roet</l>
<l n="27905">Wert daer ghescoert in cortter stont,</l>
<l>Ende menich ridder ter doot ghewont</l>
<l>Ende daertoe ghevelt op deerde</l>
<l>Van den ors sonder hoverde.</l>
<l>                Parys was stout ende onverveert:</l>
<l n="27910">Verliest hy, wint hy, hoe dat veert,</l>
<l>Emmer stryt hy op die Griecken.</l>
<l>Daer mocht men scilde sien wycken,</l>
<l>Mit scachten ende mit quarelen</l>
<l>Man ende scilt te samen helen.</l>
<l n="27915">Alsoe vreselicke versamenen</l>
<l>Waen ic dat noyt lude en vernamen</l>
<l>Dyomedes quam hem int ghemoet</l>
<l>Ende mit hem wel IIJ dusent goet;</l>
<l>Onder hem ende Fylomenys</l>
<l n="27920">Versamenden sy in felre wys.</l>
<l>Sy souden seer hebben ghestreden,</l>
<l>Mer dat haer lude der tusschen reden.</l>
<l>Daer mocht men speren sien breken,</l>
<l><milestone unit="fol" n="195r"/> Scilde scoren ende doersteken,</l>
<l n="27925"><pb n="2,388"/> Halsberghe faelgeeren mit allen</l>
<l>Ende ridders der nedervallen.</l>
<l>Die Griecken en condent niet geherden</l>
<l>Dat hem die Paflagoen weerden.</l>
<l>Mer Dyomedes mit synre roten</l>
<l n="27930">Toech achterwert wel VJ baghescoten:</l>
<l>Daertoe liet hy der, des gheloeft,</l>
<l>Van synen luden menich hoeft.</l>
<l>                Menisteus quam ten stryde</l>
<l>Mit dusent ridderen herde blyde,</l>
<l n="27935">Gherichts speers op Paflagoen,</l>
<l>Aen haer speren ponjoen,</l>
<l>Ghelyc of sy waeren verwoyt.</l>
<l>Paflagoene hebben se ghemoet</l>
<l>Soe sy yerst mochten mit speren:</l>
<l n="27940">Daer mocht men scilde scoren horen.</l>
<l>Noyt en sach men, syt seker das,</l>
<l>Stryt die meer tontsien was;</l>
<l>Men scloechter af hand ende voet.</l>
<l>Menesteus quam te ghemoet</l>
<l n="27945">Mit enen spiete sonder vaer:</l>
<l>Opten scilde van goude claer</l>
<l>Heft hy Polidamas ghesteken,</l>
<l>Dat hy en te stucken deede breken</l>
<l>Ende die stalyn halsberghe scoerden,</l>
<l n="27950">Sodat hy en seer aventuerden,</l>
<l>Want hy hadden veel na doot,</l>
<l>Doch worden die maelgien roet.</l>
<l>Mer Polidamas, die milde,</l>
<l>Stacken weder opten scilde:</l>
<l n="27955">En had syn speer niet tebroken,</l>
<l>Ic waen hy hem had ghewroken.</l>
<l>Minesteus trac syn sweert,</l>
<l>Hy reet te Polidamaswert</l>
<l>Ende soud hem dootsclaen ofte vaen.</l>
<l n="27960"><pb n="2,389"/> Mer Fylomenys quam saen,</l>
<l>Diet menghen ontgelden deede;</l>
<l>Polidamas ontsetten hy mede.</l>
<l>Parys, die goedertieren, vacht</l>
<l>Op die van Logres mit groter cracht:</l>
<l n="27965">Wast mitten baghe of mitten sweerde,</l>
<l>Hy deed menghen soecken deerde;</l>
<l>Hy sloechter veel ende wonde</l>
<l>Op dat velt in cortter stonde;</l>
<l>Mit groter cracht ende mit ghewelde</l>
<l n="27970">Deed hy se wycken van den velde.</l>
<l>En had ghedaen die van Athenen,</l>
<l>Cume waeren sy ontfaeren mit enen;</l>
<l>Mer sy holpen hem ter noot.</l>
<l>Daer was die wych nu alsoe groot,</l>
<l n="27975">Datter VIJ hondert vercoren</l>
<l>Ridderen om haer lyf verloren.</l>
<l>                Ayax van Logre was aldaer</l>
<l>Onghewapent al apenbaer,</l>
<l>Sonder mit speer ende mit scilde.</l>
<l n="27980">Hy waer sot die hem aver vroet hilde,</l>
<l>Dat hy so reet in sulcker noot.</l>
<l>Rugghe ende borst had hy bloot:</l>
<l>Het is wonder dat hy mach ghedueren.</l>
<l>Nu hoert een deel synre aventueren.</l>
<l n="27985">Seer scaden hy die Troyenen,</l>
<l>Hy jaegde se by sesse, by tienen,</l>
<l>So stouttelicke in die ghebaer</l>
<l>Alsof hy wael ghewapent waer.</l>
<l>Ducke scloech hy ende seer,</l>
<l n="27990">Al tfolc bracht hy na in den keer.</l>
<l>Een ors had hy van groter vaert,</l>
<l>Het was twe der besten weert;</l>
<l>Daer en was so goet noch so groot,</l>
<l>Syn coffertuer was al roet;</l>
<l n="27995"><pb n="2,390"/> Slaet hyt mit spaeren, hy doet al rumen;</l>
<l>Menghen Troyen deed hy cumen.</l>
<l><milestone unit="fol" n="195v"/> Als Parys so menghen scoet</l>
<l>Ayax sach hy doe alsoe bloet,</l>
<l>Des en wilde hy ghedoghen niet meer:</l>
<l n="28000">Hy sach syn volc quetsen seer.</l>
<l>Hy setten saen in enen straele</l>
<l>Scarpe ende oec ghetempeert wale</l>
<l>Ende mit fennyne ghemanct al daer;</l>
<l>Hy gheraecten hem wel ter cuer</l>
<l n="28005">Mitten strael doer beid syn syden,</l>
<l>Ic waen, hy niet veer en sal ryden.</l>
<l>Als Ayax ghevoelden dien doot,</l>
<l>Scloech hy tors vort, starc ende groot:</l>
<l>Ghetrect hielt hy den scarpen brant,</l>
<l n="28010">Aen Parys voer hy tehant.</l>
<l>Ayax sprac: "Parys, Parys,</l>
<l>"Ghy en ontfaert in gheenre wys.</l>
<l>"Scoot ghy my van verre nu,</l>
<l>"Ic waen dat ic nu ben by u.</l>
<l n="28015">"Doot ben ic; ic wetet wel, twaeren,</l>
<l>"Dat u siel moet vore vaeren</l>
<l>"Ter hellen, dat is waer sake:</l>
<l>"Ic wil dat sy haer henen make.</l>
<l>"Niet meer en schiet ghy strale.</l>
<l n="28020">"U mynne sal sceiden, dat weet wale,</l>
<l>"Van Helenen; Got gheve haer toren!</l>
<l>"Hoe menich is doer haer verloren!</l>
<l>"Ic ende ghy sterven om haer!"</l>
<l>Dat sweert verhief Ayax aldaer,</l>
<l n="28025">Daer menich hoech man toe sach;</l>
<l>Parys gaf hy enen sclach,</l>
<l>Dat hy hem taenschyn heft ghecloeft,</l>
<l>Mer dander boecke, des gheloeft,</l>
<l>Segghen dat hy waer al ontgaen,</l>
<l n="28030"><pb n="2,391"/> En had Dyomedes ghedaen.</l>
<l>Op hem wert die dootsclach gheleecht,</l>
<l>Doch bleef hy daer, ist als men ons seecht.</l>
<l>Ayax hadden, by trouwen,</l>
<l>Herde ghern te stucken gehouwen,</l>
<l n="28035">Mer hy begonde te crencken saen.</l>
<l>Syn man hebben hem ontfaen</l>
<l>Ende droeghen hem henen op synen scilt;</l>
<l>Ic waen derom hem menich mishielt.</l>
<l>Ten tentten hebben sy hem ghedraghen,</l>
<l n="28040">Daer hem veel lude claghen,</l>
<l>Dat syn alle die lude syn.</l>
<l>Mit uyttermaten grote pyn</l>
<l>Deed hem tfenyn die doot besueren:</l>
<l>Hy woud hem selven te stucken scueren.</l>
<l n="28045">Doch dat hy hem terselver wylen</l>
<l>Quyt maecten van den pyle,</l>
<l>Doe waen ic dat hy yerst liet</l>
<l>Syn biten ende saen verschiet.</l>
<l>                Parys is doot; dat sal wel schynen</l>
<l n="28050">In cortten tyden al den synen.</l>
<l>Het was hem allen groot scade,</l>
<l>Oec waeren sy allen teinden rade.</l>
<l>Des daghes en hielden sy niet tfelt,</l>
<l>Mer sy vloen henen mit ghewelt.</l>
<l n="28055">Dyomedes ende die syn</l>
<l>Daden blasen een basyn;</l>
<l>Sy volc scaerden hy op die heide.</l>
<l>Nu sal men sien dat hy voorseide</l>
<l>Cassandre in cortter tyt.</l>
<l n="28060">Den doden namen sy in den stryt</l>
<l>Ende droeghen hem enwech, dat seg ic u.</l>
<l>Die Griecken gaven enen hu</l>
<l>Op die Troyen ende ghingen sclaen,</l>
<l>Van den velde dreven sy se saen.</l>
<l n="28065"><pb n="2,392"/> Menghen hebben sy ghescleghen.</l>
<l>Dyomedes, die stoutte deghen,</l>
<l>Deeder meer dan dusent vlien;</l>
<l>Daer en was gheen wedersien.</l>
<l><milestone unit="fol" n="196r"/> Daer dreefter die hertoech van Athenen</l>
<l n="28070">Mit synen volcke menich henen.</l>
<l>Dyomedes ende hy meede</l>
<l>Dreven se dorperlicke in die stede,</l>
<l>Dat men der veel buten scloet</l>
<l>Die sy allen scloeghen doot.</l>
<l n="28075">Al bynnen der poerten volgden hem naer</l>
<l>Dyomedes - ist dat waer; -</l>
<l>Daer heft hyt so wel ghedaen,</l>
<l>Hy en waer niet ontgaen,</l>
<l>Eer hy waer worden gram;</l>
<l n="28080">Mer dat hem syn volc te hulpen quam,</l>
<l>Hy en sceit niet danen sonder verlies,</l>
<l>Want hy quam daer als een ries.</l>
<l>Die bastaerde dreven hem uyt</l>
<l>Ende doerscloeghen syn huyt.</l>
<l n="28085">Die poerten scloten sy van bynnen;</l>
<l>Moede ende droeve moegdy se bekynnen.</l>
<l>Aghamennon en de d el niet</l>
<l>Dan voer die meeste poerte; hy hiet</l>
<l>Tentten sclaen ende logyen maken;</l>
<l n="28090">Wael XXX<hi rend='sup'>m</hi> deed hy der waken;</l>
<l>Aldus hebben sy die muer beseten.</l>
<l>Bynnen en niemant, wildyt weten,</l>
<l>Sonder sorghe ende sonder noot,</l>
<l>Want die vrese was daer so groot;</l>
<l n="28095">Die beste, die daer waeren gheacht,</l>
<l>Hebben se des snachs ghewacht.</l>
<l>                Wat hulpt! Ghedraghen was Parys</l>
<l>In den tempel Junonys.</l>
<l><pb n="2,393"/> Men maecten hem rycke uytvaert,</l>
<l n="28100">Als eens conincs soen weert,</l>
<l>Ende het docht my recht syn.</l>
<l>Daer en was poerter noch dyvyn</l>
<l>In al tlant, sy en quamen daer.</l>
<l>Ic en conts ghesegghen averwaer</l>
<l n="28105">Hoe groot die rouwe was ghinder</l>
<l>Onder des conincs Pryans kynder</l>
<l>Ende onder die hoghe man.</l>
<l>Groten rouwe dreef Pryan;</l>
<l>Ecuba by hem staet,</l>
<l n="28110">Die haer selven al mislaet.</l>
<l>Groten rouwe maecten Eneas,</l>
<l>Athenor ende Polidamas;</l>
<l>Ende alle die vrunde ende die maghe</l>
<l>Maecten rouwe ende grote claghe.</l>
<l n="28115">Noyt en was sulcken rouwe gehoert,</l>
<l>Het weenden al dat was in die poert.</l>
<l>Mer die scone vrouwe Helene</l>
<l>Was droever dan al tfolc ghemeen.</l>
<l>Noyt en dreef wyf die sericheit:</l>
<l n="28120">Sy claghede syn vromicheit,</l>
<l>Syn scoenheit ende syn doecht.</l>
<l>Mit droever hertten onverhoecht,</l>
<l>Riep sy veel: "Lieve suete heer,</l>
<l>"En sal ic u sien nummermeer?</l>
<l n="28125">"Ic had u liever dan myn lyf,</l>
<l>"Dies en mach syn gheen gheblyf.</l>
<l>"Ic moet sterven saen hierna;</l>
<l>"Der doot bid ic dat sy my scla!</l>
<l>"Die eerde en draghe my niet meer, katyve;</l>
<l n="28130">"Nummermeer en moet van wyve</l>
<l>"Sulc leet ghescien als van my coemt.</l>
<l>"Die coninghynnen syn onghenoemt,</l>
<l>"Die hertoghen ende die ameralen,</l>
<l><pb n="2,394"/> "Die doer my doot syn altemalen.</l>
<l n="28135">"Ay! waerom was ic ye ghebaren,</l>
<l>"Dat al om my soud syn verlaren,</l>
<l>"Dat eer can, doghet ende tocht!</l>
<l>"Twaeren, hy wan een quade vrocht</l>
<l>"Myn vader, doe hy my ghewan.</l>
<l n="28140">"Het is quaet dat ic ye began;</l>
<l>"Doe ic ghebaeren wert te diere tyt,</l>
<l><milestone unit="fol" n="196v"/> "Quam ter werlt gramscap ende stryt:</l>
<l>"Blytscap ende pays wert doe verlaren.</l>
<l>"Nye en wert sulcke scade ghebaren.</l>
<l n="28145">"Het waer recht dat wy thertte brake:</l>
<l>"Menghe vrouwe is om my tonghemake,</l>
<l>"Die haeren man ende haeren amyse</l>
<l>"Verlaeren hebben in deser wyse.</l>
<l>"Men en sal my meer ter doghet noemen,</l>
<l n="28150">"Alle vloecke sullen op my comen</l>
<l>"Van al dat es ende wesen sal.</l>
<l>"Waerom sal men my die vloecke gheven?</l>
<l>"My is leet dat ic ontfinc leven.</l>
<l>"Soe menich dusent edelre man,</l>
<l n="28155">"Die niemant ghenoemen en can,</l>
<l>"Hebben om niet ghestort haer bloet.</l>
<l>"Wie sals my dan segghen goet?</l>
<l>"Dat en sal syn man of wyf.</l>
<l>"Waen om en neemt Pryan niet myn lyf!</l>
<l n="28160">"By my is hy al ontteert</l>
<l>"Ende syn kynder hem ontkeert.</l>
<l>"Doer my siet hy hem onterven,</l>
<l>"Daerom soud hy my mit recht bederven.</l>
<l>"Ecuba, vrouwe, wat moegdy spreken?</l>
<l n="28165">"Hoe suldy u van my ghewreken?</l>
<l>"Uwe scoen kynder heb ic doot,</l>
<l>"Die nummermeer en wynnen ghenoot:</l>
<l>"Nye en was volc van haere natueren</l>
<l><pb n="2,395"/> "En had ghedaen quade aventuere,</l>
<l n="28170">"Noch nummermeer en sal men scouwen</l>
<l>"Sulcke dracht comen van vrouwen.</l>
<l>"Ecuba, ghebiet die sake,</l>
<l>"Wat doot ghy wilt dat ic smake.</l>
<l>"Wreect u, doer Got ic biddes u echt.</l>
<l n="28175">"Leve ic langher, dat is onrecht.</l>
<l>"Trect my die borsten af, ghy vrouwen,</l>
<l>"Ghy maghede ende ghy joffrouwen!</l>
<l>"Ghy hebt by my al uwe joye</l>
<l>"Verlaeren ende ic heb verlaeren Troye.</l>
<l n="28180">"Ter quader tyt saechdy my comen.</l>
<l>"Mit recht souden hebben benomen</l>
<l>"Die Gade den wynt ende die see,</l>
<l>"Dat dit gheschien soude emmermee.</l>
<l>"Ic had verdroncken in die vloet,</l>
<l n="28185">"Dat waer die van Troyen goet!</l>
<l>"O Parys, haefs ende suet, twaeren,</l>
<l>"Waer is my u gheest ontfaeren?</l>
<l>"Waerom brecty myne conpaengie?</l>
<l>"Ja, en was ic niet u lieve amye,</l>
<l n="28190">"Die doer u doghet verdriet pleecht?</l>
<l>"Noyt en deed ic u onrecht.</l>
<l>"Synt ic yerst uwen wille deede,</l>
<l>"Liet ic doer u al dorperheede.</l>
<l>"Ic en begheer, hoe dattet gaet,</l>
<l n="28195">"Ander troest noch toeverlaet,</l>
<l>"Dan myn siele mitter uwer vaer.</l>
<l>"Ic bid dat my die doot niet en spaer,</l>
<l>"Ja te deser wylen nummermeer,</l>
<l>"Want ic hebs te doen seer.</l>
<l n="28200">"Dat is dat myn hertte gherne siet.</l>
<l>"Ay! lieve doot en spaert my niet!</l>
<l>"Coemt ende en lates in gheenre wyse.</l>
<l>"Ic merre te langhe na mynen amyse.</l>
<l><pb n="2,396"/> "Ay! lief, daer ghy dus ligt ghewont,</l>
<l n="28205">"Laet my doch cussen dynnen mont,</l>
<l>"U scoen oghen, suete man!"</l>
<l>                Tierst dat sy quam recht der an,</l>
<l>Viel sy op dat lyc daer neder;</l>
<l>Langhe wast eer sy bequam weder.</l>
<l n="28210">Aver doot droech men se danen</l>
<l>Op een bedde, na mynen wane.</l>
<l>So ducke viel sy in ommacht,</l>
<l>Dat men na haren adem wacht.</l>
<l>Ducke deed sy haer leiden dane</l>
<l n="28215">Ten doden, om haer hande te sclane;</l>
<l><milestone unit="fol" n="197r"/> Ducke nam sy hem in haeren arm</l>
<l>Ende maecten den couden warm.</l>
<l>Meer weenden tfolc om haeren noot,</l>
<l>Dan om Parys die daer lach doot.</l>
<l n="28220">Sy deeder wenen dusent tranen;</l>
<l>Daer en was niemant, dat ic wane,</l>
<l>Man of wyf, diet conde ghedoghen,</l>
<l>Sy en deed hem scryen in syn oghen.</l>
<l>                Al den nacht wast dus, twaeren,</l>
<l n="28225">Ende doe die dach begond te claren,</l>
<l>Deed Priamis maken wel schier</l>
<l>In enen tempel, scoen ende dier,</l>
<l>Daer ver Pallas vrouwe af was,</l>
<l>Een uyttermaten duer gaf.</l>
<l n="28230">Men dienden daer in den monster bet</l>
<l>Dan erghent, na heydensche wet.</l>
<l>Pryan had in syne stat</l>
<l>Een uyttermaten duer vat</l>
<l>- Van marbere wast menghentier,</l>
<l n="28235">Men en sach noyt een van sulcker manier; -</l>
<l>Daeraf maecten men hem een kiste,</l>
<l>Die alrescoenste die men wiste.</l>
<l><pb n="2,397"/> Pryan had se te synre behoef ghemect,</l>
<l>Mer, ist dat haer wille voltrect,</l>
<l n="28240">Die Grecken wanen hem anders graven.</l>
<l>Voer den outtaer mit groter haven</l>
<l>Maecten twee metsers van doen</l>
<l>LVJ scoene lyoen</l>
<l>Van goude, dat scoen was ende reyne;</l>
<l n="28245">Sy en waeren niet herde cleyne.</l>
<l>Op die lyoen setten men tfat:</l>
<l>Parys leid men in dat,</l>
<l>Ghebalsaent dat hy niet en roec.</l>
<l>Seer scoen was syn uytvaert oec,</l>
<l n="28250">Als sy mit rechte soude syn.</l>
<l>Pryan nam syn vingherlyn</l>
<l>Ende gaft hem mede, des gheloeft;</l>
<l>Syn crone setten hy hem op thoeft,</l>
<l>Ic waen, men gheen soe duer en vonde;</l>
<l n="28255">Hy benediden hem soe hy best conde.</l>
<l>Daer had menich droeve moet;</l>
<l>Die meisteren namen drakenbloet</l>
<l>Ende temperdent na dat sy gheerden,</l>
<l>Daer sy sarken mede soudeerden.</l>
<l n="28260">Die averste sarke was scoen ende reyn,</l>
<l>Van enen steen, heit gyseyn,</l>
<l>Die beter is ende noch so scoen</l>
<l>Dan berykel ofte saerdoen.</l>
<l>Ic en can u niet wel vertellen</l>
<l n="28265">Dat leet, dat scryen ende dat quellen.</l>
<l>Soe groten rouwe dreef Helene</l>
<l>Van ropen ende van groten weene,</l>
<l>Dat sy haer gonsten veel te bat</l>
<l>Alle die baroen van der stat.</l>
<l n="28270">Daer en was greve, coninc noch heer,</l>
<l>Hy en deed haer te meerre eer,</l>
<l>Ende toenden haer dat sy se mynden,</l>
<l><pb n="2,398"/> Want sy se hielden ghelyc haeren kynde.</l>
<l>Noyt en sach men aen haer</l>
<l n="28275">Dat der stat verlies haer lief waer,</l>
<l>Noch dat sy meer oec woude mynnen</l>
<l>Die van buten dan die van bynnen;</l>
<l>Beide had sy se soe te haer,</l>
<l>Oft conincs Prians dochter waer.</l>
<l n="28280">                Ghy horet my vertellen dat,</l>
<l>Hoe die Griecken besaten die stat.</l>
<l>Die poerten scloet men vast, twaeren,</l>
<l>Nyemant en dorst te wyghe vaeren;</l>
<l>Die Griecken hadden se vast beseten,</l>
<l n="28285">Mer die mueren, wildyt weten,</l>
<l>Die waeren niet glasyn,</l>
<l>Mer edel fyn marberyn,</l>
<l>Groen, roet, wit ende swart,</l>
<l>Scoen, claer ende herde hart.</l>
<l n="28290">Groet ende scoen syn die cortelen,</l>
<l><milestone unit="fol" n="197v"/> Sy en ontsien ghescuyt noch magnelen;</l>
<l>Hout ende steen ligghen daerop ghenoech</l>
<l>Ende meer ghescuts dat int ghevoech.</l>
<l>Oec is daerbynnen menich man</l>
<l n="28295">Die die stat wel wachten can</l>
<l>Ende hem te rusten niet en roect.</l>
<l>Vint hy den man die se daer soect,</l>
<l>Dat stryden maect hy hem te suer,</l>
<l>Want al te hoghe waeren die muer.</l>
<l n="28300">Die toerne waeren hoghe ende groot,</l>
<l>Daer en was gheenre groter hulpen noot.</l>
<l>Sy mochtent houden dusent jaer</l>
<l>Eer die anderen wonnen een haer.</l>
<l>Aghamennon hiet wapenen theer</l>
<l n="28305">Ende scaren ende setten ter weer;</l>
<l>Bynnen ontboot hy om den stryt,</l>
<l><pb n="2,399"/> Mer sy en doens niet te diere tyt,</l>
<l>Want Pryan en laet se niet vaeren</l>
<l>Eer sy se mechtich syn te weren,</l>
<l n="28310">Dat sy haer volc moghen verdraghen,</l>
<l>Ende sy se van der poerten jaghen</l>
<l>Ten loghienwert, daer sy yerst laghen.</l>
<l>Hy was seker in cortten daghen</l>
<l>Te hebbene ontset wael goet;</l>
<l n="28315">Dies was te stoutter veel syn moet.</l>
<l><pb n="3,5"/> <hi rend="bold">H</hi>IER laet blyven Benoyt alt doen</l>
<l>Van Priame ende van Aghamennoen,</l>
<l>Ende maect ons condt een deelkyn des,</l>
<l>Hoe die werelt ghescapen es</l>
<l n="28320">Ende som die lude ende die rivieren,</l>
<l>Die syn van mengherhande manieren;</l>
<l>Mer, omdat ic heb dit ghedicht</l>
<l>In Alexander ende bet verlicht,</l>
<l>Ende oec meer daeraf gheseecht</l>
<l n="28325">Dan in Benoyts ryeme leecht,</l>
<l>Wil ickes ontberen te deser stede</l>
<l>Te maken, want ic hebt lede</l>
<l>Ende ghedicht in Alexandre.</l>
<l>Daerom en wil ic gheen andre</l>
<l n="28330">Reden maecken noch oec dichten,</l>
<l>Mer ic wil u saen berichten</l>
<l>Dat selve ghedicht, die selve woerde.</l>
<l>Die Alexander noyt en hoerde,</l>
<l>Men mach hier mercken ende verstaen</l>
<l n="28335">Een deel hoe eertryck is ghedaen.</l>
<l>                Die werlt is gedeilt in drien,</l>
<l>Als men hier wel mach sien.</l>
<l>Deen deel heit men Asia,</l>
<l>Dander heit men Europia,</l>
<l n="28340">Affricka heit dat derde deel.</l>
<l>                Al Asia, dat is geheel</l>
<l>Deen helft van eertrycke.</l>
<l>Dat alreyerste conincrycke,</l>
<l><pb n="3,6"/> Dat is dat Eerdsche Paradys,</l>
<l n="28345">Daer staet in dat selve rys</l>
<l>Daer Adam aen brac tghebot:</l>
<l>By dien scloet Ons Here Got</l>
<l>Mit enen muer claer vieryn,</l>
<l>Daer salighe sielen bynnen syn;</l>
<l n="28350">Daer is een boem, heit Lignum vite.</l>
<l>Daer leest men af wonders mee,</l>
<l>Wie van synre vrocht yet ate,</l>
<l>Hy bleef altoes in eenre maten</l>
<l>Sonder evel ende sonder doot:</l>
<l n="28355">Dat is van hout wonder groot.</l>
<l>Daer comen uyt vier ryvieren,</l>
<l>Die ghy mocht horen vysieren:</l>
<l>Physon heit deen ende oec Ganges,</l>
<l>Coemt uyt een berch heet Tetobares</l>
<l n="28360">Ende leghet doer tlant van India.</l>
<l>Ghion heit dander daerna</l>
<l>Ende Nylus heit sy oec mede;</l>
<l>Sy loept doer menghe goede stede,</l>
<l>Doer tlant loept sy van Egipten al,</l>
<l n="28365"><milestone unit="fol" n="198r"/> Dat beloept sy groot ende smal;</l>
<l>By Alexandrien myn noch mee</l>
<l>Valt sy in die grote see;</l>
<l>Ghedeilt is sy in VIIJ stucken,</l>
<l>Dat is waer, na dat ic can ghemicken.</l>
<l n="28370">Tigris heit die derde ryvier,</l>
<l>De IIIJ, Eufrates: nu sinder vier.</l>
<l>Doer Germaengen springhen dese twe:</l>
<l>Die een loept doer Calde</l>
<l>Ende doer en doer doer Babilone;</l>
<l n="28375">Dit es Eufrates, een fluvie scone.</l>
<l>Nae dattet Paradys alsoe es</l>
<l>Menich lant, des syt ghewes,</l>
<l>Allen luden onbekent,</l>
<l><pb n="3,7"/> Want daer is menich serpent</l>
<l n="28380">Ende daertoe vreselicke beesten,</l>
<l>Aldus segghen ons die jeesten.</l>
<l>                Dalreyerste conincryc daernaer,</l>
<l>Dat is dat lant van India:</l>
<l>Het gaet zuytwert totter Roder see;</l>
<l n="28385">Aen die noertsyde, myn noch mee,</l>
<l>Staet een berch heit Caucasus,</l>
<l>Aen die westsyde Occranus.</l>
<l>In India, na mynen waen,</l>
<l>Is een eylant - heit te Timperbaen -</l>
<l n="28390">Daer X stede bynnen staen.</l>
<l>Elx jaers syn daer, sonder waen,</l>
<l>Twe somer ende twe wynter mede,</l>
<l>Ende daer in die selve stede</l>
<l>Groyt cruyt in alre tyt;</l>
<l n="28395">Daer is van vogelen groot jolyt.</l>
<l>Twe ander eylande syn daerna:</l>
<l>Deen heit Argere, dander Crisa.</l>
<l>Daer is menich berch inne gulden roet</l>
<l>Ende daertoe menich drake groet</l>
<l n="28400">Ende vogelgrypen, die daer wachten</l>
<l>Teghen alle man mit hare crachten.</l>
<l>Die berghe van Caspia</l>
<l>Syn int lant van India,</l>
<l>Daer Alexander, die coninc,</l>
<l n="28405">Menghen Joden bynnen vinc.</l>
<l>Tusschen die zee ende die berghe</l>
<l>Wonen resen ende dwerghe,</l>
<l>Van Goch ende van Magoch gesclachte;</l>
<l>Ic en weet, duvel se daer brachte.</l>
<l n="28410">Sy eten lude ende beesten,</l>
<l>Sy drincken bloet; dat seit die jeeste.</l>
<l>In India syn ghewaerlicke</l>
<l>XLIIIJ coninckrycke</l>
<l><pb n="3,8"/> Ende daertoe mengherhande lude,</l>
<l n="28415">Dier ic u een deel sal beduden.</l>
<l>                Orestes syn daer ende Germane,</l>
<l>Ende Carratriten oec. Ic wane,</l>
<l>Dat daer soe hoghe berghe staen</l>
<l>Dat sy baven die swerken gaen.</l>
<l n="28420">In tgheberchte wonen Pigmene,</l>
<l>Ludekyn herde clene,</l>
<l>Die teghen die cranen houden stryt,</l>
<l>Want sy hem in den oesttyt</l>
<l>Nemen willen haer coren</l>
<l n="28425">Ende alle haer lande testoren.</l>
<l>Sy draghen kynder te haeren IIJ jaeren.</l>
<l>Daer int tlant wast peper, twaeren.</l>
<l>Dit volc is wit van rechter erden,</l>
<l>Mer sy jaghen hare verden</l>
<l n="28430">Die serpenten wech mit vier.</l>
<l>Werden se van brunre manier,</l>
<l>Bynnen VIIJ jaeren werden sy aut,</l>
<l>Dat sy verliesen al haer ghewaut.</l>
<l>Daer wonen oec Macrobiene,</l>
<l n="28435">Grote lude ende siene,</l>
<l>Die syn XIJ ellen lanc.</l>
<l>Daer is luttel yemant so cranc,</l>
<l>Sy en houden oec menghen stryt</l>
<l><milestone unit="fol" n="198v"/> Teghen vogelgryps ghebyt:</l>
<l n="28440">Achter synt lybaerde, voren aren,</l>
<l>Dus ist bescreven, twaren.</l>
<l>Daer is volc van Burcolet,</l>
<l>Daer elc man synen vader et</l>
<l>Ende syne moeder, als sy sterven</l>
<l n="28445">Ende van ouden bederven.</l>
<l>Die se niet en et, hy heves scande,</l>
<l>Want het is die sede van den lande.</l>
<l>Daer syn lude die ro vleys eten.</l>
<l><pb n="3,9"/> Soe stout syn sy ende so vermeten,</l>
<l n="28450">Dat sy verwynnen enen walvis wel,</l>
<l>Ende achter swymmen sy so snel</l>
<l>Ende sy drincken die ghesoutten see.</l>
<l>Daerna soe is wonders mee:</l>
<l>Daer syn lude mit breden voeten</l>
<l n="28455">Ghescapen alsoft waeren loeten,</l>
<l>Ende bescermen hem teghen den reghen.</l>
<l>Ander lude wonen daerteghen,</l>
<l>Die hebben aen elcke hant</l>
<l>XXVJ vinghere, dat is bekant;</l>
<l n="28460">Aen elcken voet XVJ teen,</l>
<l>Dat en is loghen engheen.</l>
<l>Daer syn lude, dat is oec cont,</l>
<l>Gehoeft alsoft weer een hont,</l>
<l>Ende mit herde langhe clawen,</l>
<l n="28465">Ende syn ghecleet mit huden grawen;</l>
<l>Ende, als sy spreken tengher stont,</l>
<l>Bassen sy oft waer een hont.</l>
<l>Oec hoer ic in boecken saghen,</l>
<l>Dat daer somme vrouwen draghen</l>
<l n="28470">Grauwe kynder, ende in haer ouden</l>
<l>Werden sy swart, ende sy behouden</l>
<l>Haer lyf herde menich jaer.</l>
<l>Ander lude wonen daernaer</l>
<l>Die V kynder draghen te samen,</l>
<l n="28475">Dit is alsoe waer als amen,</l>
<l>Mer VIIJ jaer en moghen sy niet leven.</l>
<l>Ander lude syn daer beneven,</l>
<l>Die men heit Arimaspi:</l>
<l>Mer een oghe en hebben sy,</l>
<l n="28480">Dat staet hem recht int hoeft voren.</l>
<l>Daerby is ander volc gheboren,</l>
<l>Die op enen voet gaen;</l>
<l>Ende enen arm is hem ghestaen</l>
<l><pb n="3,10"/> In haer borst te middewerde,</l>
<l n="28485">Ende lopen seerre dan perde,</l>
<l>Ende ghelyc als een vogel vloghe</l>
<l>Ende een man scote mit enen boghe.</l>
<l>Daer syn oec lude sonder hoeft:</l>
<l>Hem staet een oghe, des gheloeft,</l>
<l n="28490">In haer scouderen; haer mont es</l>
<l>In haer borst, des syt ghewes;</l>
<l>Gheborstelt syn sy als een swyn.</l>
<l>Ander lude daerby syn,</l>
<l>Die by eens appels roke leven:</l>
<l n="28495">Ganges, die fluvie, loept hem beneven;</l>
<l>Ruken sy oec enighen stanc,</l>
<l>Sy sterven of sy werden cranc.</l>
<l>                Serpentem mach men oec daer vinden,</l>
<l>So starc dat sy den heert verslynnen</l>
<l n="28500">Ende dat sy swimmen aver die see.</l>
<l>Noch vint men daer wonders mee.</l>
<l>In Ganges vint men ale</l>
<l>XXX voet lanc by ghetale.</l>
<l>Daer syn worme mit twe armen</l>
<l n="28505">So starc, sy en laten niet sy en stormen</l>
<l>Enen groten oliphant,</l>
<l>Sy en verdrincken hem altehant.</l>
<l>In die zee van Indi</l>
<l>Vint men slecken, so groot syn sy,</l>
<l n="28510">Dat die lude huse maken</l>
<l>Van haeren stellen: dit syn saken</l>
<l>Waer, ende loghen engheen.</l>
<l>Daer vint men oec seilsteen</l>
<l><milestone unit="fol" n="199r"/> Ende adamanten, die syn so starck,</l>
<l n="28515">Die en mach breken gheen werck,</l>
<l>Sonder bocsbloet alleen:</l>
<l>Dat is wonder van enen steen.</l>
<l><pb n="3,11"/>                 Tuschen Inden ende Tigrys</l>
<l>Leghet een lant, geheten es ys</l>
<l n="28520">Parchia; in synen wyke</l>
<l>Syn XXXIIJ conincrycke.</l>
<l>Parchia heitet by namen,</l>
<l>Van luden die daer tierst in quamen</l>
<l>Ende van den Cyden waeren gheboren,</l>
<l n="28525">Die Parchien heiten te voren.</l>
<l>Deen rycke heit Aracusia,</l>
<l>Van eenre poert daert yerst na</l>
<l>Bywylen geheiten was,</l>
<l>Alsoe als ic in boecke las.</l>
<l n="28530">Assaria, dat is waer dinc,</l>
<l>Dat van Assur den name ontfinc,</l>
<l>Omdat tierste was syn lant,</l>
<l>Dat is daerna altehant.</l>
<l>Syn oudervader was Noe,</l>
<l n="28535">Die voer aver der diluvie zee,</l>
<l>Ende syn vader dat was Sem,</l>
<l>Die yerste coninc van Salem.</l>
<l>Daerna so ist tlant van Meden,</l>
<l>Mit starcken ende mit rycken steden;</l>
<l n="28540">Daerna Meduse heit ghereet;</l>
<l>Daerna leest men dat Parsen steet,</l>
<l>Dat som die luden heiten Parsy:</l>
<l>Dat heit na den coninc vry</l>
<l>Parseuse, Jupiters soen.</l>
<l n="28545">Hy maecten een stede scoen,</l>
<l>Parsipolis is sy ghenant,</l>
<l>Daer yerst bynnen vant</l>
<l>Toverie, des syt ghewes.</l>
<l>Daer is een steen, heit pieredes,</l>
<l n="28550">Die eens menschen hant verscout,</l>
<l>Als men hem al te vaste hout;</l>
<l>Ghesmelt vint dien daermede</l>
<l><pb n="3,12"/> Syn grote crachtichede,</l>
<l>Die wast beide ende waent</l>
<l n="28555">Mitter mane in elcker maent.</l>
<l>                Van Tigrys totter Eufraten</l>
<l>Leecht een lant groot uyttermaten,</l>
<l>Dat heit Mesopotania,</l>
<l>Van twe ryvieren daert oec na</l>
<l n="28560">Yerstwerven geheiten es.</l>
<l>Ic der my wel vermeten des,</l>
<l>Dat daerin staet Ninive,</l>
<l>Drie dachvaert ofte mee,</l>
<l>Die maecten Ninus hier te voren,</l>
<l n="28565">Die uyt Griecken was gheboren,</l>
<l>Die yerste orloghesman van eertrycke;</l>
<l>Dat is die waerheit sekerlicke.</l>
<l>Daer staet dat rycke Babilone,</l>
<l>Die Nemfroch maecten herde scone.</l>
<l n="28570">Ninus wyf, Funtamis,</l>
<l>Maecten die muer die daer is,</l>
<l>Twe hondert slechte ellen hoech</l>
<l>- Dat screef diegheen dies niet en loech -</l>
<l>Ende hy is L ellen dicke,</l>
<l n="28575">Van roden tiegelen wel ghemicke,</l>
<l>Ende L mylen omganc,</l>
<l>Ende hondert poerten sonder wanc</l>
<l>Ghegaten alle van metale,</l>
<l>Starc ende groot ghemaect wale.</l>
<l n="28580">Doer die stat loept die Eufrate.</l>
<l>Daer staet in dat oude ghesate,</l>
<l>Die grote toerne den Menfroch wrachte</l>
<l>Hondert mylen hoghe mit gheslachte.</l>
<l>Daerby ist tlant van Caldeen,</l>
<l n="28585">Daer syn vroede lude ghemeen</l>
<l>Van sterren dan in enich lant,</l>
<l>Dat nu ter werlt is bekant.</l>
<l><pb n="3,13"/> Astronomie was daer yerst vonden,</l>
<l><milestone unit="fol" n="199v"/> Alsoe als ons die buecke oerconden;</l>
<l n="28590">Daerna so is Arabia;</l>
<l>Daerna die goede stat Saba,</l>
<l>Daer Sabilla was gheboren,</l>
<l>Die besochste hier to voren</l>
<l>Salomon, den wysen heer,</l>
<l n="28595">Omdat hy cond wysheit meer</l>
<l>Dan yemant verre ofte na:</l>
<l>Die stat steet in Ethiopia.</l>
<l>In een land niet verre daerna,</l>
<l>Dat men heit Ethiopia,</l>
<l n="28600">Leghet een berch, heit Sinay;</l>
<l>Daer leghet een maghet vry</l>
<l>Begraven, sentte Katherine,</l>
<l>Die denghelen groeven sonder pyne.</l>
<l>Daer ontfenc Moyses die wet,</l>
<l n="28605">Dies moet ons allen syn te bet.</l>
<l>Daer wonen die Armoniten,</l>
<l>Barrasinen ende Moabiten.</l>
<l>                Tusschen der zee ende Eufraten</l>
<l>Is een goet lant uyttermaten</l>
<l n="28610">Ende is geheiten Suerien,</l>
<l>Na den edellen coninc Urien,</l>
<l>Daer wilen na was ghenant.</l>
<l>Daer staet in dat selve lant</l>
<l>Damas, die stede, nadat ic weet,</l>
<l n="28615">Daer een fluvie doer gheet,</l>
<l>Die Farfat geheiten es.</l>
<l>Daer staet in, des syt ghewes,</l>
<l>Anthiocia, die rycke stat,</l>
<l>Daer Kerstenhede voer sat,</l>
<l n="28620">Daer sy den coninc Corobrant</l>
<l>Verdreven mit vechtender hant.</l>
<l>Daer is oec der Fenicein lant,</l>
<l><pb n="3,14"/> Daerna dat Fenix was ghenant,</l>
<l>Die Aghenors soen was,</l>
<l n="28625">Also als ic bescreven las.</l>
<l>In Fenicen so staet Furus,</l>
<l>Daer brocht wilen sorcors</l>
<l>Die markys van Monferaet,</l>
<l>Dat in Duytschen bescreven staet.</l>
<l n="28630">Daerby soe is oec gheset</l>
<l>Een edel stat ende heit Saiet.</l>
<l>Een borch, heit Libanus,</l>
<l>Gaet in Fenicen, men leest ons dus,</l>
<l>Daer die cedarboem staen.</l>
<l n="28635">Daeran springhet, sonder waen,</l>
<l>Die Jordaen, die daerdoer loept,</l>
<l>Daer Onse Heer in was ghedoept.</l>
<l>Palestine is daermede:</l>
<l>Daeraen een goede stede,</l>
<l n="28640">Die was geheiten Palatyn,</l>
<l>Die noch geleghen is daerin;</l>
<l>Ende noch heit sy Ascoloen,</l>
<l>Doer dat Govart van Bulioen</l>
<l>Daer doden menghen Sarrasyn:</l>
<l n="28645">Dies moegdy ghelovet syn.</l>
<l>Daerna is der Joden lant,</l>
<l>Dat na Judes is ghenant,</l>
<l>Jacobs soen, des patriarcken.</l>
<l>Daerna staet thoeft van allen kercken,</l>
<l n="28650">Jherusalem, daer nu ten tyden</l>
<l>Die Heidene uyt ende inne ryden.</l>
<l>Daerna so ist lant van Galilee,</l>
<l>Daer Got selven ghinc in die zee,</l>
<l>Ende daerna is Nazaret:</l>
<l n="28655">By Montabor ist gheset;</l>
<l>Daer was ghevoert Ons Heer Got.</l>
<l>Daerby aen tfelt storten hy syn bloet,</l>
<l><pb n="3,15"/> Menich edel Kersten deghen,</l>
<l>Die te dien tyden is verscleghen,</l>
<l n="28660">Doe die edel coninc Wyt</l>
<l>Teghen Saladyn hielt den stryt.</l>
<l>Daerna so leghet Zodoma</l>
<l>Ende oec mede Gomorra,</l>
<l>Daer vyf goede stede stonden,</l>
<l n="28665"><milestone unit="fol" n="200r"/> Die Got selve, doer hare stonden,</l>
<l>Mit sulfur ende mit vuer ontstac,</l>
<l>Ende haer sonden alsoe wrac:</l>
<l>Dit is nu die Dode zee,</l>
<l>Want daer en mach, myn noch mee,</l>
<l n="28670">Incomen, ten gaet al te gronde;</l>
<l>Sy ontfaet in haren monde</l>
<l>Algader die fluvie Jordaen.</l>
<l>Daerby wonen, als ic waen,</l>
<l>Agarene ende Nabatiene</l>
<l n="28675">Ende ander XIJ gheslachte siene,</l>
<l>Die dat lant houden mit crachten:</l>
<l>Die syn van Hysmahels geslachten</l>
<l>Ende sullen die werlt noch wynnen</l>
<l>Mit crachten, mit stryden ende mit ommynen;</l>
<l n="28680">Alle die werlt sal onder hem staen</l>
<l>Te manscap ende te dienste gaen;</l>
<l>Allen den eylande van der zee</l>
<l>Sullen wy doen herde wee</l>
<l>Ende hebbent al in haer ghewout,</l>
<l n="28685">Silver, rycheit ende gout.</l>
<l>Dus is die waerheit voerseit al,</l>
<l>Dat dit Hismahels kynder gevallen sal.</l>
<l>Nu segghen papen ende clercken</l>
<l>Dat dese lude ende haer wercken,</l>
<l n="28690">Dat sy heiten Hismalite,</l>
<l>Ende proeven dat wel met vlite,</l>
<l>Dat syt al dwinghen sonder waen</l>
<l><pb n="3,16"/> Ende niemant teghen hem sal moghen staen.</l>
<l>                Recht zuyt van desen lande</l>
<l n="28695">Is Egipten altehande,</l>
<l>Dat alreyerste hiet Epla.</l>
<l>Aver een wyle daerna</l>
<l>Soe wan Egi al dat lant</l>
<l>Ende hiet Egipten altehant;</l>
<l n="28700">Die Rode zee is int oesteynde,</l>
<l>Daer Moyses aver ghinc mit ghenynde</l>
<l>Ende aver leiden, des hebben sy danc,</l>
<l>Want Pharo aldaer verdranc.</l>
<l>Het gaet westwert tot Affrycke;</l>
<l n="28705">Men en vint gheen lant syns ghelycke,</l>
<l>Noch daer so goede stede in staen.</l>
<l>Nylus hevet alom bevaen,</l>
<l>Die Ganges heit, al sonder waen.</l>
<l>Men leest oec dat daerinne staen</l>
<l n="28710">Mer dan XX goeder stede.</l>
<l>Oec vinden wy bescreven mede,</l>
<l>Dat daer noyt swerc aver en leet</l>
<l>Noch noyt van reghen en wert wreet;</l>
<l>Mer Nilus, die suete ryvier,</l>
<l n="28715">Hevet sulcke een manier,</l>
<l>Dat sy valt ende maket nat</l>
<l>Tlant van Egipten, om dat</l>
<l>Dat men coern vint ghereet.</l>
<l>Daer is oec Theben, Gotweet,</l>
<l n="28720">Die Caldmus maecte, Agenors soen:</l>
<l>Heit se Theben, na die stat scoen</l>
<l>Die hy maecten in Agenors lant,</l>
<l>Die Alexander, die tierant,</l>
<l>Had verbrant ende oec ghevelt</l>
<l n="28725">Mit vromicheden ende mit ghewelt.</l>
<l>Vandaer was sentte Maurys gheboren</l>
<l>Ende Maximeaen hier to voren</l>
<l><pb n="3,17"/> Ontlyft, ende die ghesellen syn,</l>
<l>Omdat sy waeren kerstyn.</l>
<l n="28730">Daer ligghen aen grote woestine</l>
<l>Daer Zozimas, mitten gheselle sine</l>
<l>Ende daertoe menich goet heremite,</l>
<l>Die Gade dienden mit vlite.</l>
<l>Cambites, die alsoe hiet</l>
<l n="28735">Dat hy ghewan dat Egipsche diet,</l>
<l>Hy maecten een stede scone,</l>
<l>Die heit die heer Babilone.</l>
<l>Dat is Babilone kaer,</l>
<l>Dat nu thoeft is, dat is waer,</l>
<l n="28740"><milestone unit="fol" n="200v"/> Van alle dese conincrycke.</l>
<l>Daer maecten sinder deghentlicke</l>
<l>Alexander, die stoutte vrie,</l>
<l>Een stat ende heit se Alexandrie,</l>
<l>Daer hy synt in wert begraven</l>
<l n="28745">Mit herde veel groter haven.</l>
<l>                Nu neem ic weder myne grote vaert</l>
<l>Van den westind totten oestewert</l>
<l>Totten berghe Caucesus</l>
<l>Ende telle daerave aldus.</l>
<l n="28750">Syn oestinde is verheven</l>
<l>Van der oestzee ende coemt ghedreven</l>
<l>Recht voert al by Europen.</l>
<l>Bynnen den berghe daer is hy apen,</l>
<l>Nadat ons die boecke van cosmographien</l>
<l n="28755">Tellen, die der waerheit lien.</l>
<l>Soe leghet een wel groet lant</l>
<l>Ende is Amazonie ghenant:</l>
<l>Mit vrouwen ist al beseten.</l>
<l>Ic der my des oec wel vermeten,</l>
<l n="28760">Dat gheen man in dat lant dar gaen.</l>
<l>Mer, als ons boecken doen verstaen,</l>
<l>By haeren lande aen deen syde</l>
<l><pb n="3,18"/> Is een eylant van groter wyde,</l>
<l>LX mylen lanc ende niet myn;</l>
<l n="28765">Scoen boem staen daerin,</l>
<l>Suete crude ende menghertiere</l>
<l>Ende en syn daer niet herde diere;</l>
<l>Al vol bloemen staet ghestruwet.</l>
<l>Tierst dat haer die tyt vernuwet,</l>
<l n="28770">Cleden hem die vrouwen wale</l>
<l>Mit purpur ende mit sindale</l>
<l>Bedect mit goude, dat wel steet;</l>
<l>Ende, als sy ghecleet syn ende ghereet</l>
<l>Ende die April comen bestaet,</l>
<l n="28775">Tot dien dat Wedemaent uyt gaen,</l>
<l>Syn sy daer mit groter vrouden;</l>
<l>Dan comen die man, die hem verbouden,</l>
<l>Tot hem aldaer, dat is haer sede.</l>
<l>Drie maenden spelen sy daer mede</l>
<l n="28780">Mit herde grote joye ghinder;</l>
<l>Al daer wynnen sy haer kynder,</l>
<l>Die scoenste syn ende best gheboren.</l>
<l>En comen ghenen mannen te voren,</l>
<l>Hy en sy edel ende goet,</l>
<l n="28785">Vromich, haefs ende wel ghemoet;</l>
<l>Daer moet elc aen syn ghenoot gaen.</l>
<l>Als sy dan kynder hebben ontfaen</l>
<l>Ende hem knapelline werden gheboren,</l>
<l>Brenghen sy se haeren vader voren:</l>
<l n="28790">Engheen en houden sy daer, dat is waer,</l>
<l>Langher dan sy se soecken een jaer.</l>
<l>Die maegdekyn houden sy ghereet.</l>
<l>Wanneer dat die gheselscap tegheet,</l>
<l>Soe en is man, so wats ghesciet,</l>
<l n="28795">Die se van den jaer siet.</l>
<l>Quamer oec enich in haer lant,</l>
<l>Versclaghen waer hy altehant.</l>
<l><pb n="3,19"/> Der is die menich so langhe maghet,</l>
<l>Also langhe als die dach verdaghet</l>
<l n="28800">Ende die sonne onder gaet,</l>
<l>Dat sy haer niet besluten en laet.</l>
<l>Ten wapen is der wel goet</l>
<l>Ende onverveert in haren moet.</l>
<l>Sonder stryt en syn sy niet.</l>
<l n="28805">Het is menichwerf ghesciet,</l>
<l>Dat sy voeren in diere wys</l>
<l>Uytten lande om prys:</l>
<l>Diet plecht men in Amasonia.</l>
<l>                Die Massageten syn daerna,</l>
<l n="28810">Dat is waer, ende die Sarmaten;</l>
<l>Dat is vroet volc uyttermaten,</l>
<l>Nadien dat ons bescreven is.</l>
<l>Aen die noertsyde loept Plasis,</l>
<l>Een ryvier, daer altehant</l>
<l n="28815"><milestone unit="fol" n="201r"/> Vaste aen leghet Bracten lant.</l>
<l>Daeraen leghet Hircanie,</l>
<l>Alsoe als ic bescreven sie</l>
<l>Ende ic oec ghemercken can:</l>
<l>Van enen bossche - leghet daeran -</l>
<l n="28820">Die hevet Hircanie den naem ontfaen,</l>
<l>Daer vogel in syn, sonder waen</l>
<l>Haer vlogel scemeren by nachte.</l>
<l>Daerna woent volc van groter crachte,</l>
<l>Beide Citen ende Hunen,</l>
<l n="28825">Die mit Hettelen, den brunen,</l>
<l>Alle die lande die nu syn</l>
<l>Tusschen Spaengien ende den Ryn</l>
<l>Al doervoeren mit orloghe.</l>
<l>Danen mach men sien mit oghen</l>
<l n="28830">Berghe, die daer ligghen by</l>
<l>Ende heiten Yperbory.</l>
<l>Aver die berghe aen die noertsyde,</l>
<l><pb n="3,20"/> Soe wayet in allen tyden</l>
<l>Die noert of die noertoesten wynt,</l>
<l n="28835">Hieraen en lieghe ic niet entwint,</l>
<l>Ende dit heit der Terteres lant.</l>
<l>Hierby leghet altehant</l>
<l>Albanie, omdat aldaer</l>
<l>Volc wort ghebaeren mit witten haer.</l>
<l n="28840">Armenie dat is daernaer:</l>
<l>Noees arcke is aldaer</l>
<l>Op enen berch, - heit Arrarat -</l>
<l>Daer hy selven bynnen sat,</l>
<l>Doe die diluvie aver ghinc:</l>
<l n="28845">Dit is ghewaerlicke dinc.</l>
<l>                Daerna soe is Yberia,</l>
<l>Daerna Capodosia,</l>
<l>Die die namen hebben ontfaen</l>
<l>Van steden die daerbynnen staen.</l>
<l n="28850">Daer syn merien, sonder waen,</l>
<l>Die mitten wynde vollen ontfaen;</l>
<l>Sy en moghen leven mer IIJ jaer,</l>
<l>Dit leest men al aver waer.</l>
<l>Nu wil ic van den rade noemen</l>
<l n="28855">Mit welcker macht sy sullen comen:</l>
<l>Sy sullen alle die werlt wynnen,</l>
<l>Sy en sullen Gade niet bekynnen,</l>
<l>Sy sullen die lude sclaen te doot,</l>
<l>Sy sullen wonder maken groot.</l>
<l n="28860">Dien sy laten levende blyven,</l>
<l>Die sullen sy als perde dryven</l>
<l>In haeren arbeit, dach ende nacht,</l>
<l>Eeren, sayen, al haer macht.</l>
<l>Sy moeten hem te voren doen</l>
<l n="28865">Cleder maecken ende scoen,</l>
<l>Wapen ende duer ghesmiden</l>
<l>Daer sy mede sullen ryden.</l>
<l><pb n="3,21"/> Die kercken sullen haer huse wesen;</l>
<l>Die boecke daer wy bynnen lesen,</l>
<l n="28870">Die sullen sy scoren ontwe:</l>
<l>Sy en sullens achten myn noch mee,</l>
<l>Noch te goede hem voeghen moghen,</l>
<l>Die se heft ghebracht also hoghen,</l>
<l>Dat ons quaetheit, weet ghereet,</l>
<l n="28875">Doer haer liefde niet, Gotweet,</l>
<l>Haer macht yet sal wederstaen.</l>
<l>Van dien dat wy hebben misdaen,</l>
<l>Alle die werlt in haer bedwanc</l>
<l>XLIJ jaer lanc.</l>
<l n="28880">Een keyser van Romen sal opstaen</l>
<l>Ofte van Constantenoble, sonder waen,</l>
<l>Die sal se yerst wederstaen,</l>
<l>Ende sal se allen moghen versclaen.</l>
<l>Als Gaeds toern leden is</l>
<l n="28885">Ende haer tyt al uyt is,</l>
<l>Men sal se sclaen als rinde,</l>
<l>In wat stede dat men se vinde,</l>
<l>Want sy en hebben gheen macht</l>
<l>Als hem ontgaen Ons Heren cracht,</l>
<l n="28890">Als wilen Alexander dede:</l>
<l>Alst Got wilde viel hy mede.</l>
<l><milestone unit="fol" n="201v"/>                 Daeraen is Mynder Asya,</l>
<l>Dat al omtrent wel na</l>
<l>Is belopen mitter zee,</l>
<l n="28895">Daer ic af sal tellen mee.</l>
<l>Daer is een poert int tlant,</l>
<l>Die Ephesus is ghenant.</l>
<l>Die maecten die wyf wilneer,</l>
<l>Doe sy die lande ende daertoe meer</l>
<l n="28900">Hadden ghewonnen veer ende na</l>
<l>Die wyf van Amasonia.</l>
<l>Daer leghet Sentte Johan ewangeliste,</l>
<l><pb n="3,22"/> Die Ons Heren verholenheit wiste.</l>
<l>Daernae is Migdonia;</l>
<l n="28905">Dat alreyerst hiet Beona</l>
<l>Ende nu heitet Bunia,</l>
<l>Van enen coninc, daert na</l>
<l>Was geheiten, Bittinus;</l>
<l>Oec heitet een stat aldus.</l>
<l n="28910">Een ander stat is daerna,</l>
<l>Die heit Nith ofte Vioena.</l>
<l>Dat lant Licinia,</l>
<l>Heit oec dat Meerre Frigia,</l>
<l>Daer staet Smirna, die stede</l>
<l n="28915">Die Theseus maken dede.</l>
<l>Caloes is oec daerby,</l>
<l>Daerna den Gallen hiet bedy,</l>
<l>Want sy mitten coninc Bittine</l>
<l>Tlant wonnen mit groter pine.</l>
<l n="28920">Daerna is dat Mynder Frygia:</l>
<l>Een dochter had Europia,</l>
<l>Daert yerstwerf na was ghenant.</l>
<l>Daerna is oec altehant</l>
<l>Een ander lant, dat heit Dardane,</l>
<l n="28925">Na Dardanus na mynen wane,</l>
<l>Die was des groten Jupiters soen.</l>
<l>Daerna staet Troyen, die stat scoen,</l>
<l>Daer die Griecken laghen voren,</l>
<l>Als ghy ghehoert hebt ende noch sult horen.</l>
<l n="28930">Daerna so is Lichaone,</l>
<l>Daer loept een ryvier scone,</l>
<l>Die bywylen Herimis hiet,</l>
<l>Daert sant was gout ende el niet.</l>
<l>Lidia dat is daeran,</l>
<l n="28935">Dat van Lidus den naem ghewan:</l>
<l>Syn broeder was Sierenus,</l>
<l>Om deswille een poert ghemaect es,</l>
<l><pb n="3,23"/> Die geheiten is Chietra.</l>
<l>Daernae is Isauria,</l>
<l n="28940">Der van der doecht ontfinc die naem,</l>
<l>Omdat haer suet was ende bequaem.</l>
<l>Glicia dat is daeran,</l>
<l>Daer Alexander, die coen man,</l>
<l>Scoffierden Darius, den coninc,</l>
<l n="28945">Dat van Cilixe den naem ontfinc,</l>
<l>Dat was des rycken Agenors soen;</l>
<l>Daer was een berch groot ende scoen,</l>
<l>Die in latyn Taurus heet.</l>
<l>Men leest dat daer Tarsen steet,</l>
<l n="28950">Die Perseus maecten hier to voren,</l>
<l>Daer Sentte Pauwels was gheboren.</l>
<l>Daernae is Licia,</l>
<l>Isidia, Panphilia,</l>
<l>Ende Ponten, dat grote lant,</l>
<l n="28955">Daer Ovidius is versant</l>
<l>Ende oec mede Sent Clement,</l>
<l>Dat recht op die zee oec ent.</l>
<l>                Asyen heb ic cort doerloepen.</l>
<l>Nu seg ic voert van Europen,</l>
<l n="28960">Na ene dochter had Agenor,</l>
<l>Die te Tieren had menghen tor,</l>
<l>Ende Europa ghenant:</l>
<l>Jupiter, die grote tyrant,</l>
<l>Hy ontfuerde se haeren vader:</l>
<l n="28965">Daerna heit dit lant algader.</l>
<l>Aen die noertsyde der zee by</l>
<l><milestone unit="fol" n="202r"/> Ligghen berghe, die heiten Aphei,</l>
<l>Ende een ryvier heit Tamnis,</l>
<l>Die een coninc geheiten is,</l>
<l n="28970">Ende die merchs Methiodes,</l>
<l>Daer tlant by versceiden es</l>
<l>Van den lande van Asya.</l>
<l><pb n="3,24"/> By eenre stat heit Theodosia,</l>
<l>Daer gaen die marchen totter zee,</l>
<l n="28975">Dus deylen sy die lande ontwe.</l>
<l>Van den lande recht zuyt</l>
<l>Leecht een lant, dat is al uyt</l>
<l>Gedeilt, wanic, mitter Dunouwen;</l>
<l>Daer heitet na, by mynre trouwen,</l>
<l n="28980">Dat nederste Cichia.</l>
<l>Daerna leghet Arania,</l>
<l>Scotlant, Lyflant ende Prusen,</l>
<l>Ongheren ende Rusen,</l>
<l>Daer Kiewen in is, die goede stede,</l>
<l n="28985">Een die beste van kerstenhede,</l>
<l>Ungherien ende Polane,</l>
<l>Tlant van Behem ende Comane.</l>
<l>                Tusschen Monie ende der Dunouwen</l>
<l>Leecht een groot lant, in trouwen,</l>
<l n="28990">Daer scoen vrouwen bynnen syn:</l>
<l>Garmania heitet in latyn.</l>
<l>Het gaet west al totten Ryne.</l>
<l>Aent noertwestende syne,</l>
<l>Loept een ryvier ende heit die Elve.</l>
<l n="28995">Swaven leecht aen dat selve,</l>
<l>Daer die Dunouwe springhet in.</l>
<l>XL ryvieren, een niet myn,</l>
<l>Vallen alle in die Dunouwe:</l>
<l>Dies is sy alre watere vrouwe.</l>
<l n="29000">Al meest alle draghen sy scepe,</l>
<l>Die vallen in haer begrepe;</l>
<l>In VIJ stucken, myn noch mee,</l>
<l>Valt sy ghedeilt in die zee</l>
<l>Ende verchdrincken, dat is mee.</l>
<l n="29005">Daerna Hessen ende Doringhelant,</l>
<l>Beyeren ende Vrancrycks lant,</l>
<l>Sassen ende Westvalen mede.</l>
<l><pb n="3,25"/> Allegader dese grote stede</l>
<l>Heiten Almanien wileneer,</l>
<l n="29010">Ende daertoe lande veel meer.</l>
<l>Van der Elven nederwert</l>
<l>Leghet Vrieslant aen die vaert;</l>
<l>Tusschen der Elven, Swytval,</l>
<l>Soe heit wilen Vrieslant al.</l>
<l n="29015">Aen die noertsyde is Deenmarcke,</l>
<l>Daer wylen waeren heelde starcke;</l>
<l>Ende bet oest so leghet Sweden,</l>
<l>Tlant mit veel goeder steden;</l>
<l>Noerweghen is uyt betvoert.</l>
<l n="29020">Men en vint gheen lant betnoert.</l>
<l>                Nu keer ic weder ten oestenwert,</l>
<l>Daer die Dunouwe in die zee vert.</l>
<l>Ende tusschen die Noerwegher zee,</l>
<l>So ligghen conincrycke twee:</l>
<l n="29025">Deen heit Neder Pannonia,</l>
<l>Dander heit Messia;</l>
<l>Daerna is Bulcherie;</l>
<l>Trachie dat is daerbie,</l>
<l>Daer na Jafets soen, Sieras,</l>
<l n="29030">Yerstwerve geheiten was.</l>
<l>Constantenoble, die goede stede,</l>
<l>Die Constantyn maken dede</l>
<l>Ende nae hem is ghenant,</l>
<l>Staet daer in dat selve lant;</l>
<l n="29035">Algader heitet Griecken in trouwen.</l>
<l>Tusschen Bares ende der Dunouwen</l>
<l>Wylen soe heitet Cetin.</l>
<l>Een ander lantscap is daerin,</l>
<l>Dat heit Dalmachia;</l>
<l n="29040">Een goede stat staet daerna,</l>
<l>Die is geheiten Epierius;</l>
<l>Achilles soen heit se aldus,</l>
<l><pb n="3,26"/> Want hy selve Pierus hiet:</l>
<l><milestone unit="fol" n="202v"/> Daer is een fonteyn, en lieghe u niet,</l>
<l n="29045">Daer men in blusschet enen brant</l>
<l>Ende ontstict weder altehant.</l>
<l>Een poert is daerna</l>
<l>Die heit Eaonia,</l>
<l>Die Hectors broeder Helenus</l>
<l n="29050">Na Eaonie heit aldus,</l>
<l>Als ghy horen sult hiernaer.</l>
<l>Daerna steet, dat weet voerwaer,</l>
<l>Een goede grote rycke stede,</l>
<l>Die Molosus maken dede,</l>
<l n="29055">Pierus soen, ende daerna</l>
<l>Heit die stat Molosia.</l>
<l>Athenen die staet daerby,</l>
<l>Die Ecrops, die coninc vry,</l>
<l>Eenwerve maken deede.</l>
<l n="29060">Daerby Teben, die goede stede;</l>
<l>Tessalien, dat goede lant,</l>
<l>Dat van Tessalus is ghenant,</l>
<l>Ende daerna Machedonie,</l>
<l>Der Alexander, die stoutte, die vrie,</l>
<l n="29065">In was ghebaeren ende ghegoet</l>
<l>Ende daer hy oec was in ghevoet.</l>
<l>Daer leest men dat Olimphus staet,</l>
<l>Een berch die baven die swercke gaet.</l>
<l>Daer is Corintten, een stede scoen,</l>
<l n="29070">Daer Alexander in spien croene.</l>
<l>Archadia dat staet daervoren,</l>
<l>Daer Jupiter in was gheboren.</l>
<l>Een steen is daer, heit albestoen,</l>
<l>Soe wonderlicke is syn doen,</l>
<l n="29075">Wert hy eenwerf ontsteken,</l>
<l>Eens vuer en mach niet ontbreken.</l>
<l>Hoghe Pannonia is daernaer,</l>
<l><pb n="3,27"/> Daer men leest averwaer</l>
<l>Dat Sentte Martyn was ghebaeren,</l>
<l n="29080">Die mit Gade was vercaeren.</l>
<l>Daerby es Hesturea,</l>
<l>By een water daert na</l>
<l>Was ghenant, dat Ysur hiet,</l>
<l>Dat uytter Dunouwen ghiet.</l>
<l n="29085">Ytalia heiten syt in latyn</l>
<l>Alle die lande die nu syn</l>
<l>Tusschen der Zuytzee ende Moniu,</l>
<l>Ende hoe dat is, dat seg ic u:</l>
<l>Een coninc was in Cecile,</l>
<l n="29090">Die was daer coninc een wile</l>
<l>Ende was geheiten Ytalus:</l>
<l>Daerom heitet tlant aldus.</l>
<l>Aen die noertsyde is Lombardye,</l>
<l>Daer in staet menghe stat vrie.</l>
<l n="29095">Dat zuyt daeraen is Tuskane;</l>
<l>Compaengen dat is daeraene,</l>
<l>Daer men vint den goeden wyn,</l>
<l>Daer vaste borghe bynnen syn.</l>
<l>Daer bet voert so staet Lacie;</l>
<l n="29100">Daerna die edel stat, die vrie,</l>
<l>Romen, thoeft van al Europen,</l>
<l>Daer menich man toe heft ghelopen,</l>
<l>Die Romulus wilen stichte,</l>
<l>Daer Ovidius veel af dichte.</l>
<l n="29105">Daerna is Poelgen geleghen</l>
<l>Ende Calaberen daerteghen;</l>
<l>Venigien die stat is daerna.</l>
<l>Dit is teynde van Ytalia.</l>
<l>                Die Ryn springhet onder Moniu</l>
<l n="29110">Ende loept voert, dat seg ic u,</l>
<l>Datten die Noertsee ontfaet.</l>
<l>Al dat lantscap dat nu gaet</l>
<l><pb n="3,28"/> Tusschen den Ryn ende Bracten zee,</l>
<l>Heit wilen Gallen, ende daertoe mee.</l>
<l n="29115">Doe quam Vrancke, die coninc,</l>
<l>Die mit Eneas van Troyen ontginc</l>
<l>Ende maecten Troyen opten Ryn,</l>
<l>Dat heit nu Xancten; doe wert al syn</l>
<l><milestone unit="fol" n="203r"/> Dat daer lach in alle wyke:</l>
<l n="29120">Doe heit hyt tlant van Vrancrycke,</l>
<l>Nu soe heitet som Larene,</l>
<l>Som Elsaten, som Ardene,</l>
<l>Tierache ende Henegouwe,</l>
<l>Brabant ende Haspegouwe,</l>
<l n="29125">Vlaendren ende Vermendoes,</l>
<l>Rechte Vrancrycke ende Aertoes,</l>
<l>Normandien ende Compaengen.</l>
<l>Galle gaet tot Cartanien;</l>
<l>Dit heit dat wel gheclede Galle,</l>
<l n="29130">Dat ghy te voren niet en wist alle.</l>
<l>                Een ander Galle is daerna,</l>
<l>Dat heit geharde Gaflia,</l>
<l>Want die lude die daer waeren</l>
<l>Waeren altoes mit langhen haren.</l>
<l n="29135">Bertaengen is in dat Galle;</l>
<l>Besuyt doer Lore mit alle,</l>
<l>Soe gaet al totter Rone.</l>
<l>Daer staet in menghe stede scone;</l>
<l>Daer is Berry ende oec Averne,</l>
<l n="29140">Burgonien ende menghe taverne</l>
<l>Bynnen is van goeden wyne.</l>
<l>Daer is oec tlant van Limokine</l>
<l>Ende die wilde Recordane.</l>
<l>Dus ist ghedeilt na mynen wane.</l>
<l n="29145">                Tusschen den berghe ende der Rone</l>
<l>Leghet derde Galle van Nerbone,</l>
<l>Dat heit Gebaerda Gallia,</l>
<l><pb n="3,29"/> Dat wil ic u segghen hierna,</l>
<l>Omdat die lude hier toe voren</l>
<l n="29150">Haer baerde daer niet en scoren.</l>
<l>Daerin staet te Nerbone</l>
<l>Beide Mersaelgien ende Colone,</l>
<l>Alebanche ende Mompelier,</l>
<l>Ende Provinchien, daer menich fier</l>
<l n="29155">Provinchiael in wonende es.</l>
<l>Abemoes, des syt ghewes,</l>
<l>Leghet in dat Galle mede</l>
<l>Ende daertoe menghe goede stede.</l>
<l>West daeraen leghet Avenioen</l>
<l n="29160">Ende oec dat lant van Pontoen,</l>
<l>Dat heit al Aquitania,</l>
<l>Omdat daer veer ende na</l>
<l>Soveel ryvieren doer lopen.</l>
<l>                Ten westeynde van Europen,</l>
<l n="29165">Daer is Spaengien, dat goede lant,</l>
<l>Daer Hercules, die fier gygant,</l>
<l>Syn colomme heft ghesat,</l>
<l>Dat die deghen om dat,</l>
<l>Want hy woud gheweldelicke,</l>
<l n="29170">Tusschen Europen ende Affrycke,</l>
<l>Een brugghe aver sclaen</l>
<l>Daer noch syn calommen staen.</l>
<l>In Spaengien so leghet altemael</l>
<l>Dat conincryck van Portigael,</l>
<l n="29175">Castele, Galissie, Arrogoene,</l>
<l>Sibilien ende Lissiboene,</l>
<l>Daer Ulixes heer was,</l>
<l>Also als ic bescreven las.</l>
<l>                Hier eynt die taele van Europen,</l>
<l n="29180">Nu moeten wy van Affrycken lopen.</l>
<l>                Affrycke ontfinc den name</l>
<l>Van enen man, van Albane</l>
<l><pb n="3,30"/> Comen was, die Affer hiet.</l>
<l>Het is recht, en lieghe u niet,</l>
<l n="29185">Teghen Egipten aen dat sant.</l>
<l>Het gaet aen Spaengienlant.</l>
<l>West om gaen syn stryke</l>
<l>Totten eynde van ertdrycke;</l>
<l>Daer is een lant, heit Libia,</l>
<l n="29190">Dat meeste lant van Affryca,</l>
<l>Ende dat is tbeste coernlant</l>
<l>Dat noyt man in die werlt vant.</l>
<l>Daerna is een lant heit Teutes,</l>
<l>Dat Cartaengen bynnen es,</l>
<l n="29195">Die beste stat van Affrycke,</l>
<l><milestone unit="fol" n="203v"/> Die maecten wilen gheweldelicke</l>
<l>Een edel vrouwe heit Dydo,</l>
<l>Die synt daerna wert onvro,</l>
<l>Want sy haer selven scloech doot,</l>
<l n="29200">Dat was scade al te groot;</l>
<l>Agenor, dat was haer vader,</l>
<l>Des Tyron was al tenengader.</l>
<l>Daerna is Getulia</l>
<l>Ende daerna India,</l>
<l n="29205">Daer Margurra was heer inne,</l>
<l>Daer staet die stat bynnen</l>
<l>Van den goeden Sentte Augustyn,</l>
<l>Die heit Ypone in latyn.</l>
<l>Eyperen is daer zuytwert,</l>
<l n="29210">Dat na Echani geheiten wert.</l>
<l>Dus vint men Ethiopien drie:</l>
<l>Dat een is, dus seit men mie,</l>
<l>Baven Egipten: dat Ethiopien</l>
<l>Coemt Nylus al doer ghelopen;</l>
<l n="29215">Dander staet Inden bet naer:</l>
<l>Daer staet in die stat een Sabaer,</l>
<l>Daer Sibilla vrouwe was,</l>
<l><pb n="3,31"/> Als men hier te voren las;</l>
<l>Dat derde is in Affrycken.</l>
<l n="29220">In elcke vint men sekerlicke</l>
<l>Swartte Moren menich een,</l>
<l>Dat en is loghen eengheen.</l>
<l>Zuytwert van desen Ethiopien</l>
<l>Ligghen grote woestine open,</l>
<l n="29225">Alle luden onbekent,</l>
<l>Ende daer woent menich serpent</l>
<l>Ende daertoe mengherhande dier,</l>
<l>Allen luden onghehuer,</l>
<l>Ende, doer die hette van der sonnen,</l>
<l n="29230">Is dat lant al onghewonnen.</l>
<l>Daernae is die grote zee,</l>
<l>Daerin vint men wonders mee.</l>
<l>Dat sonnenschyn maket also heet,</l>
<l>Dat sy valt alsoe ghereet</l>
<l n="29235">Als twater doet aver tvier.</l>
<l>Daer is menich vis in ghier.</l>
<l>Daer leghet een berch ende heit Athlas,</l>
<l>Die na enen coninc gheheiten was:</l>
<l>Affrycke was hem onderdaen,</l>
<l n="29240">Athlas heit hy sonder waen.</l>
<l>Op enen berch sat die coninc vrie</l>
<l>Ende screef astronomie;</l>
<l>Promotheus was syn broeder mede,</l>
<l>Die een beelde spreken deede.</l>
<l n="29245">Affrycke is een groot lant,</l>
<l>Dat meeste deel is onbekant</l>
<l>Vele luden die nu syn,</l>
<l>Doer dat heite sonnenschyn.</l>
<l>Affrycke dat laten wy nu staen</l>
<l n="29250">Ende willen ten eylande vaen.</l>
<l>                Cypre leghet in die Zuytzee</l>
<l>Teghen Suerien, myn noch mee.</l>
<l><pb n="3,32"/> Bet oest leghet Cryteylant,</l>
<l>Na den coninc Corte ghenant.</l>
<l n="29255">Bet oest leghet Avidos</l>
<l>Ende daerna leghet Colchos,</l>
<l>Daer Jason voer om tgulden vlies,</l>
<l>Dies dien van Troyen synt verwies.</l>
<l>Daer ligghen, des syt ghewes,</l>
<l n="29260">LIIIJ Cyclades</l>
<l>Eylande, die syn also ghenant</l>
<l>Ende ligghen teghen Asyenlant.</l>
<l>Dat meeste daeraf heit Delos</l>
<l>Ende daerna leghet Samos,</l>
<l n="29265">Daer was ghebaeren Pictagoras,</l>
<l>Die vinder van musiken was.</l>
<l>Eerden potten waeren daer</l>
<l>Yerst ghemaect, dat weet voerwaer.</l>
<l>Cicilie herde na</l>
<l n="29270"><milestone unit="fol" n="204r"/> Den lande van Ytalia.</l>
<l>Daer is die berghe van Vulcane,</l>
<l>Die altoes bernt, na mynen wane.</l>
<l>By Cecilien in die zee</l>
<l>Ligghen eylande, heiten Coloe,</l>
<l n="29275">Die bernen in allen tyden;</l>
<l>Dat segghen sy die daerby lyden.</l>
<l>By Athlas, dat in Affrycken es,</l>
<l>Ligghen eylande, heiten Gorgores.</l>
<l>Averwaer seg ic u mee,</l>
<l n="29280">Bet voert in die grote zee,</l>
<l>Lach een groet, een wyt eylant;</l>
<l>Het had enen meerre rant</l>
<l>Dan Europen ofte Affrycken,</l>
<l>Dat verderf ghemenentlicken</l>
<l n="29285">Mit al den volc dat daerin was;</l>
<l>Plato die bescryft ons das.</l>
<l>Dat nu is verstort van hitten,</l>
<l><pb n="3,33"/> Dat segghen sy die daerby sitten.</l>
<l>In Nylus is een eylant,</l>
<l n="29290">Meerre so ist ghenant.</l>
<l>In den somer soe en is daer</l>
<l>Gheen scade, dat is waer,</l>
<l>Als die sonne staet te middaghe.</l>
<l>Daer so staet, dat en is gheen saghe,</l>
<l n="29295">Een stat die heit Cinee,</l>
<l>Daerin is noch wonders mee.</l>
<l>In die stede staet een pit:</l>
<l>Als die sonne ten oesten sit,</l>
<l>Schynt sy daer opten gront</l>
<l n="29300">Recht neder ter selver stont.</l>
<l>Dien put maecten philosophie</l>
<l>XXX ellen diep ende tiene.</l>
<l>Daerna is verlaeren lant</l>
<l>Allen luden onbekant,</l>
<l n="29305">Ende leecht west aen Affrycke:</l>
<l>Men vint, wanic, in ertdrycke</l>
<l>Gheen lant so scoen noch so goet,</l>
<l>Noch daert so goet in wesen doet,</l>
<l>Ende heit hier Verlaeren Lant.</l>
<l n="29310">Het is ghesciet oec dat ment vant,</l>
<l>Ende, als men der weder aver sciet,</l>
<l>So en const mens ghevinden niet.</l>
<l>Wy lesen dat Sente Brandaen</l>
<l>In dat lant was sonder waen,</l>
<l n="29315">Die by der zee ende op dat lant</l>
<l>Des wonders veel ondervant.</l>
<l>Buten Europen ligghen eylande</l>
<l>Vele, die noyt man en kande,</l>
<l>Ende andere, die ic noemen sal,</l>
<l n="29320">Som breet ende som smal:</l>
<l>Majorke ende Mynorke mede</l>
<l>Ende Maroch, daer menghe stede,</l>
<l><pb n="3,34"/> Wel ghevisiert bynnen es,</l>
<l>Ende XXXIIIJ Orchades.</l>
<l n="29325">Buten Bortaengen, is Inghelant,</l>
<l>Wals, Scotlant ende Yerlant,</l>
<l>Ende een lant heit Tanathos:</l>
<l>Het maect daer serpenten los,</l>
<l>So waer men die eerde heeft,</l>
<l n="29330">Die aen dien eylande cleeft.</l>
<l>Buten Noerweghes is Tilee</l>
<l>Ende een eylant, heit Ysoloee,</l>
<l>Daer die lovere bynnen vallen</l>
<l>Van den lande al mit allen.</l>
<l n="29335">Daer ist dach den somer lanc</l>
<l>Ende nacht in des wynters bedwanc:</l>
<l>VJ maent nacht, VJ maent dach;</l>
<l>Dus screeft diegheen diet al sach</l>
<l>Noert hieraf van desen lande</l>
<l n="29340">Leecht die grote zee tehande.</l>
<l>Die zee heft in haer ghewout</l>
<l>Den wynter; daer ist altoes cout;</l>
<l>Sy is vervrosen ende wyt,</l>
<l>Sy en doyet gheen tyt.</l>
<l n="29345">                Nu moet ic dit laten gaen</l>
<l>Ende, der icket liet, die jeest aenvaen.</l>
<l><milestone unit="fol" n="204v"/>                 Ten selven tyden, doe men sat</l>
<l>Te Troyen voer die goede stat,</l>
<l>Quam aldaer Penthiseleye,</l>
<l n="29350">Van Amasonie, in enen Meye.</l>
<l>Vromich was sy ende scoen,</l>
<l>Van den maegden droech sy croen.</l>
<l>Sy was ghepryst herde wale,</l>
<l>Van haer ghinc herde wie tale.</l>
<l n="29355">Om den goeden Hector te sien</l>
<l>Ende om prys haer te ghescien,</l>
<l><pb n="3,35"/> Quam sy daer mit groter weer.</l>
<l>Sy leiden mit haer een groot heer,</l>
<l>Dat fier was ende herde stout,</l>
<l n="29360">Coene ende van groter ghewout:</l>
<l>Dusent joffrouwen dapper ende snel</l>
<l>Ende ghewapent herde wel.</l>
<l>Des had die stat wel noot een deel.</l>
<l>Wel IJ maende al gheheel</l>
<l n="29365">Laghen die Griecken voer M.....,</l>
<l>Dat niemant en voer daeruyt meyen;</l>
<l>Pryan, deedt so wien et was leet,</l>
<l>Datter nyemant uyt en reet.</l>
<l>                Tierst dat in die stat quam die maer,</l>
<l n="29370">Quamt tfolc uyt al teghen haer,</l>
<l>Pryan selven mit groter joyen</l>
<l>Ende alle die waeren bynnen Troyen.</l>
<l>Penthisileye misbaerde seer,</l>
<l>Als Prianus seid haer, die heer,</l>
<l n="29375">Syn verlies, dat seer was groot,</l>
<l>Ende hoe syn kynder waeren doot.</l>
<l>"Heer," sprac die coninghynne,</l>
<l>"Hier is groot misval, na dat ic kynne.</l>
<l>"Dat ic Hector vinde versleghen,</l>
<l n="29380">"Sal my herde langhe weghen;</l>
<l>"Voer syn lyf en mynde ic niet.</l>
<l>"Hier is groot misval aen hem ghesciet;</l>
<l>"Daer en helpt om gheen misbaeren.</l>
<l>"Doet ghereyden uwe scaeren,</l>
<l n="29385">"Wy sullen die Griecken vaeren spreken.</l>
<l>"Ic maec hem condt, in deser weken,</l>
<l>"Wat meghede dat mit my ryden,</l>
<l>"Ende of sy oec connen stryden."</l>
<l>                Wat soudic versten dese saken.</l>
<l n="29390">Prianus deed saen cond maken</l>
<l><pb n="3,36"/> Synen luden te porren schier.</l>
<l>Daer was ontbonden menich banier;</l>
<l>Al tfolc wapenden hem mitter vaert,</l>
<l>Daer was verdect oec menich pert;</l>
<l n="29395">Ghescaert hebben sy tfolc ghereet</l>
<l>Op een plaetse wyt ende breet.</l>
<l>Penthisileye deed aen</l>
<l>Enen witten halsberch, na mynen waen.</l>
<l>Noyt en was man in enighe stat,</l>
<l n="29400">Dat weet ic wel, ghewapent bat.</l>
<l>Twee joffrouwen - telt die brief -</l>
<l>Die die vrouwe hadden lief,</l>
<l>Hebben haeren helm ghebonden:</l>
<l>Men en vant so goeden niet tien stonden.</l>
<l n="29405">Op een ors, dat beter was</l>
<l>Dan noyt enich daer ic af las,</l>
<l>Is die vrouwe schier gheseten.</l>
<l>Vererret was sy, wildyt weten.</l>
<l>Haer coffertuer, nu mercket dat,</l>
<l n="29410">Was witter dan enich lelyenblat;</l>
<l>Daer hinghen aen hondert bellen</l>
<l>Van fynen goude, - dus hoerdic tellen, -</l>
<l>Die luyden uyttermaten wale;</l>
<l>Een sweert nam sy van fynen stale.</l>
<l n="29415">Mitter haest voer alle die liede</l>
<l>Sat op al haer mesenide;</l>
<l>Dusent megden mocht men der scouwen</l>
<l>Wel ghewapent mitter vrouwen:</l>
<l><milestone unit="fol" n="205r"/> Helm opt thoeft van fynen stale,</l>
<l n="29420">Halsberch ghebruneert oec wale,</l>
<l>Scilt aen den hals, ende onverveert,</l>
<l>Reden sy ter poertenwert.</l>
<l>Synt dat die werlt yerst began,</l>
<l>Noch al dat sy ghedueren can,</l>
<l n="29425">En siet men volc van diere maniere.</l>
<l><pb n="3,37"/> Elck had een glavie diere</l>
<l>Ende daertoe enen scarpen spiet.</l>
<l>Het bid te Gade al dat se siet,</l>
<l>Alle die vrouwen van den lande</l>
<l n="29430">Hieffen opwert haer hande.</l>
<l>                Prianus had kynder meer</l>
<l>Dan Benoet noemden eer:</l>
<l>Daer was Esacus, die verdranc</l>
<l>Doe Parys den droeven ganc</l>
<l n="29435">Voer in Griecken om Helenen,</l>
<l>Die synt al Troyen deed wenen;</l>
<l>Canon waster, ende Pollites</l>
<l>Ende Amphimacus; nu mercket des,</l>
<l>Dit waeren al Prians edel kynder.</l>
<l n="29440">Doe Pollites sach comen ghinder</l>
<l>Penthisileye die coninghynne,</l>
<l>Wert hy ghevaen in synen synne;</l>
<l>Hy en was out mer XV jaer.</l>
<l>Synen vader bat hy daer,</l>
<l n="29445">Dat hy Pentiseleye bade</l>
<l>Dat sy hem ghinder ridder dade:</l>
<l>Hy wilde des daghes doer haer mynne</l>
<l>Haer ridder syn in den beghynne.</l>
<l>Gherne dede dat Pentiseleye;</l>
<l n="29450">Hectors goede ors Galenteye,</l>
<l>Dat gaf men hem ende syn sweert,</l>
<l>Daer Pollites ridder weert;</l>
<l>Oec droech hij Hectors teiken mede:</l>
<l>Dies dreef syn hertte vrohede.</l>
<l n="29455">                Mittien voer uyt Fylomenys,</l>
<l>Die dicke bejaghede groten prys,</l>
<l>Ende mit hem die Paflagoene,</l>
<l>Die stout waeren ende coene;</l>
<l>Sy daden ontdoen Dardaniides.</l>
<l n="29460"><pb n="3,38"/> Groot is tghevecht dat daer es.</l>
<l>Alle die Griecken, wildyt weten,</l>
<l>Syn oec op haer orsse geseten,</l>
<l>Mit wapenen herde wel bewaert;</l>
<l>Daer was verdect oec menich pert.</l>
<l n="29465">Daer sy ter poerten uyt quamen,</l>
<l>Vielen die twe heren te samen;</l>
<l>Ic waen wel datter die helt</l>
<l>Van den orssen worden ghevelt.</l>
<l>En hadden die scutteren ghedaen,</l>
<l n="29470">Die baven opten mueren staen,</l>
<l>Hem waer ghesciet een groot misprys.</l>
<l>Seer wel deedt Filomenys;</l>
<l>Hy bescudden die hy mochte:</l>
<l>Ic waen, hy synt doden vercochte.</l>
<l n="29475">Men en mocht u niet te deser stede</l>
<l>Ghesegghen hoe wael hyt deede,</l>
<l>Noch ghetellen in enen daghe.</l>
<l>Menich creet na syne sclaghe;</l>
<l>Sulcke XXX scloech hy der doot,</l>
<l n="29480">Die prys te voren hadden groot.</l>
<l>                Om te helpen die yerste scaren,</l>
<l>Quamen M ridders uyt ghevaren,</l>
<l>Scilt aen den hals, helm opt thoeft,</l>
<l>Speer in die hant, des gheloeft.</l>
<l n="29485">Haer viande wouden sy scaden,</l>
<l>Fylomenys wouden sy ontladen.</l>
<l>Polidamas was haer heer;</l>
<l>Syn teiken riep hy lude ende seer.</l>
<l>Enen coninc reet hy ter doot,</l>
<l n="29490">Dat hy viel in die parse groot.</l>
<l>Soe wel deed hyt int beghyn:</l>
<l><milestone unit="fol" n="205v"/> Sy dusent becoften, een niet myn,</l>
<l>Van den besten die waeren daer.</l>
<l>Mer syn verlies dat was so swaer,</l>
<l n="29495"><pb n="3,39"/> Dat hys vergheten sal wel spade.</l>
<l>Der Troyene was die meeste scade.</l>
<l>Doch, dat die van bynnen quamen</l>
<l>Mit eenre scaeren altesamen:</l>
<l>X dusent waster, een myn niet.</l>
<l n="29500">Diegheen die dese scare siet</l>
<l>Mach segghen dat hy in synen tyt</l>
<l>Nie en sach soe sconen stryt,</l>
<l>Noch nummermeer en doet hiernaer.</l>
<l>Daer had menich groten vaer,</l>
<l n="29505">Want men daer helme wel cloefde;</l>
<l>Dat bloet ran hem uytten hoefde,</l>
<l>Ende uyt alle den lyve also wale.</l>
<l>Dies wert daer menich bleec ende vale,</l>
<l>Die van den ors viel neder saen.</l>
<l n="29510">Dese stryt heft so langhe ghestaen,</l>
<l>Sodat daer quam Dyomedes,</l>
<l>Minesteus ende Ulixes,</l>
<l>Ovelius Ayax ende Thelamon,</l>
<l>Ende die wyse Aghamennon.</l>
<l n="29515">Dese deden den anderen vaer,</l>
<l>Ende dat seg ic u voerwaer,</l>
<l>Dat sy ghekeert hadden die van bynnen,</l>
<l>Hadden sy gheweten hoe beghynnen;</l>
<l>Mer die poerte brachse in noden,</l>
<l n="29520">Die was bestopt mitten doden.</l>
<l>Ist mit scanden of mit eren,</l>
<l>Sy moeten ommer wederkeren;</l>
<l>So daden sy, want sy wouden sterven.</l>
<l>Der mocht men der veel sien bederven,</l>
<l n="29525">Want alle die besten van der scaren</l>
<l>In groten vernoye waren.</l>
<l>Groot is die scade in beyen delen.</l>
<l>Want die scachten ende die quarelen,</l>
<l>Die sy scieten van der muer,</l>
<l n="29530"><pb n="3,40"/> Maecten menghen die stryt te suer.</l>
<l>Dat deed die Griecken trecken ave;</l>
<l>V hondert lieten sy der in den grave.</l>
<l>Van der stat, dat seg ic u,</l>
<l>Gaf men op hem enen hu,</l>
<l n="29535">Want die Troyenen syn becomen</l>
<l>Ende hebben hem veel volcs ghenomen.</l>
<l>                Penthisileye die quam uyt,</l>
<l>Als daer was so groot gheluyt</l>
<l>Van den speren die daer braken</l>
<l n="29540">Ende van den volcke dat sy af staken.</l>
<l>Sy songhen doe sy reden uyt:</l>
<l>Nye en hoerden man so sueten gheluyt.</l>
<l>Herpen, vedelen noch simphonien</l>
<l>Of alrehande armonien,</l>
<l n="29545">Dat en is mer wynt teghen haeren sanc.</l>
<l>Op scilde, die niet en waeren cranc,</l>
<l>Staken sy die Griecken sonder gyle,</l>
<l>Ende velden der veel in cortter wyle.</l>
<l>Die vrouwen joesteerden op Thelamoen</l>
<l n="29550">Ende staken hem ave als die coen;</l>
<l>Syn ors wan sy daer hy lach.</l>
<l>Soe deed sy menich op dien dach:</l>
<l>Sy ende Dyomedes joesteerden,</l>
<l>Want sys beide seer gheerden;</l>
<l n="29555">Ver stac sy hem ave den scilt,</l>
<l>Dien hy teghen den steke hilt;</l>
<l>Tors deed se sitten op die hammen,</l>
<l>Bynae was hy af te samen.</l>
<l>Daer proefden hy wel ter stede</l>
<l n="29560">Haer cracht ende haer vromichede;</l>
<l>Sy wert ontsien op dien dach.</l>
<l>Daer sy die meeste parse sach,</l>
<l>Doerreet se mit haeren perde;</l>
<l><pb n="3,41"/> Sy velder menghen op die erde.</l>
<l n="29565">Die megden holpen haer wel,</l>
<l>Sy waeren menghen te fel.</l>
<l><milestone unit="fol" n="206r"/> Achterwert dreven sy se mit ghewelt,</l>
<l>Rumen daden sy hem dat felt;</l>
<l>Tsant was ghetempeert mit bloede.</l>
<l n="29570">Thelamon was wee temoede,</l>
<l>Dat hy die scaeren sach doerbreken:</l>
<l>Pentiseleye voer hy steken,</l>
<l>Eer syt wist ofte sach,</l>
<l>Dat sy ter eerden neder lach.</l>
<l n="29575">Syn sweert trac hy uyt in trouwen</l>
<l>Ende ghinc slaen onder die joffrouwen.</l>
<l>Drie sloech ter doot die grote heer,</l>
<l>Mer hy moest becopen seer:</l>
<l>Sy velden hem in cortter stont</l>
<l n="29580">Ende hebben hem so seer ghewont,</l>
<l>Dat hem tbloet doer die maelgen liep;</l>
<l>Ic waen, daer menich hulp riep.</l>
<l>Fylomenys, die stoutte man,</l>
<l>Halp hem dat sy hen vinghen dan.</l>
<l n="29585">Byna was sy hem ghebleven,</l>
<l>Mer mit crachten quam toghedreven</l>
<l>Dyomedes, dien hem nam.</l>
<l>Des waeren sy toernich ende gram.</l>
<l>                Mittien quam uyt Pollites;</l>
<l n="29590">Die waerheit seg ic u des,</l>
<l>Dat hy Hector wel gheleec;</l>
<l>Ic waen, dat daer menich Griec doe weec,</l>
<l>Als sy Hectors wapen saghen:</l>
<l>Sy vruchten of hy van slaghen</l>
<l n="29595">Den broeder alsoe ghelyc waer,</l>
<l>Als hy was in den ghebaer;</l>
<l>Sy saghen hem sitten op Galenteye.</l>
<l><pb n="3,42"/> Ghevelt was Pentiseleye</l>
<l>Ende Dyomedes had se bestaen,</l>
<l n="29600">Omdat hy se waende vaen.</l>
<l>Mer sy weerden haer als die lupaert,</l>
<l>Die van den honden is vervaert.</l>
<l>Haer ors lach opten velde doot.</l>
<l>Pollites hads rouwe groot,</l>
<l n="29605">Dat hy die vrouwe in noden sach,</l>
<l>Want hy pensden op dien dach</l>
<l>Te dienen so der coninghynne,</l>
<l>Dat hy hulde soude wynne.</l>
<l>Dyomedes heft hy vercoren:</l>
<l n="29610">Dat seg ic u dat daer te voren</l>
<l>Plate noch halsberghe en stoet,</l>
<l>Hy en deed syn speer goet</l>
<l>Int lyf al doer die wapen gaen.</l>
<l>Had hy niet ghevallen saen,</l>
<l n="29615">Nummermeer en waer hys ghenesen.</l>
<l>Tors dat Troylus had ghewesen</l>
<l>Wan hy, dat was herde goet.</l>
<l>Al daer Pentiseleye stoet</l>
<l>Bracht hyt haer ende seid: "Vrouwe,</l>
<l n="29620">"My is leet dat ic u te voet scouwe;</l>
<l>"Neemt hier, dit is myn yerste ghewyn:</l>
<l>"Doer u heb ic ghedaen beghyn.</l>
<l>"Dit ors wert in Troyen ghevoet;</l>
<l>"Ic waert u dapper ende welghemoet".</l>
<l n="29625">Die vrouwe nam dat goede pert.</l>
<l>Pollites die trac syn sweert:</l>
<l>Ic waen, hy daer menghen tleven nam.</l>
<l>                Pentisileye die bequam;</l>
<l>Sy riep haer teiken dat sy draghet:</l>
<l n="29630">Mit herde mengher stoutter maghet</l>
<l>Deed sy weder enen stoet.</l>
<l><pb n="3,43"/> Die wych wert daer starc ende groet</l>
<l>Ende men vacht daer al den dach;</l>
<l>Mer, also als ic bescreven sach,</l>
<l n="29635">By der cracht van der joffrouwen,</l>
<l>Ende by der doecht van haeren vrouwen,</l>
<l>Waeren die Griecken so mismaect</l>
<l>Ende so teblouwen ende so gheraect,</l>
<l>Dat sy verloeren menghen man.</l>
<l n="29640">Hoe na dat syt hem leden dan,</l>
<l><milestone unit="fol" n="206v"/> Sy mosten hem rumen die stat</l>
<l>Ende weder varen alsoe mat</l>
<l>Ten tentten, daer sy laghen eer.</l>
<l>Had die dach gheduert yet meer</l>
<l n="29645">Het had hem te wers ghestaen:</l>
<l>Een oghe en waer hem niet ontgaen.</l>
<l>Die stoutte coninghynne, die goede,</l>
<l>Tonet hem mit fellen moede,</l>
<l>Dat haer Hectors doot was seer.</l>
<l n="29650">Noch sullen syt oec becopen meer.</l>
<l>Die Griecken waeren al ontdaen</l>
<l>Ende in haer tentten na gevaen,</l>
<l>Mer, dat hem die nacht benam:</l>
<l>Seer toernich ende gram</l>
<l n="29655">Sceit sy van hem ende liet se mat</l>
<l>Ende keerden weder in die stat.</l>
<l>                Te Troyen mocht men blytscap scouwen,</l>
<l>Men presenteerde seer der vrouwen.</l>
<l>Die eer was al ongheacht,</l>
<l n="29660">Die men haer deed op dien nacht.</l>
<l>Hoe moechs vrouwe syn weerdich bet?</l>
<l>Pryan waent al ontset,</l>
<l>Want sy hem te hulpe is comen.</l>
<l>In synen arm heft hy se ghenomen:</l>
<l n="29665">Hy dancten haer der eren saen,</l>
<l><pb n="3,44"/> Die sy hem had ghedaen.</l>
<l>Mit beiden oghen weenden seer</l>
<l>Van jamerhede die grote heer,</l>
<l>Want hy syn kynder had verloren.</l>
<l n="29670">Sy, dies van wysheiden had te voren,</l>
<l>Troesten hem na hare macht.</l>
<l>Die Troyene waeren in blytscap dien nacht,</l>
<l>Mer die Griecken waeren in vaer;</l>
<l>Sy en wisten waer vlien, hier noch daer.</l>
<l n="29675">Sy waeren des smorghens sonder waen</l>
<l>Alle te sterven of syn ghevaen;</l>
<l>Sy mercten alle waer sy souden</l>
<l>Hem alrebest moghen onthouden,</l>
<l>Ende men se handelinghe niet en name</l>
<l n="29680">Eer Menelaus weder quame,</l>
<l>Die Pierus soud bringhen;</l>
<l>Dat was die troest van haeren dinghen.</l>
<l>                Des snachs was daer menich verveert;</l>
<l>Ende tierst dat die dach verbaert,</l>
<l n="29685">Daden alle die hoghe man</l>
<l>Van Troyen haer wapen an.</l>
<l>Die coninghynne van maegden</l>
<l>Ende haer joffrouwe, ic waen, sy jaghden</l>
<l>Des daghes menghen stoutten Griec,</l>
<l n="29690">Dien sy van wonden maecten siec;</l>
<l>Sy doerreden se menichwerven</l>
<l>Ende deden menghen bederven;</l>
<l>Noyt en hadden, syt seker dies,</l>
<l>Die Griecken so swaeren verlies.</l>
<l n="29695">Dat verlies ende sulcke plaghe</l>
<l>Gheduerden hem also IIJ daghe,</l>
<l>Dat men die scade so groot daer nam</l>
<l>Totter tyt dat Menelaus quam.</l>
<l>So veer voer ende keerde,</l>
<l n="29700"><pb n="3,45"/> - Also als my die jeeste leerde -</l>
<l>Dat hy Pierus mit hem brachte,</l>
<l>Die synt den vader wrac onsachte.</l>
<l>Syn oudervader Licodemes</l>
<l>Had groten rouwe des,</l>
<l n="29705">Van Cyros den coninc rycke:</l>
<l>Hy weenden daerom jamerlicke,</l>
<l>Als hem wech vuerden Menelaus.</l>
<l>Hy had ghereet in syn huys</l>
<l>Die scone Deidamie mede,</l>
<l n="29710">Daeromme sy dreef grote serichede.</l>
<l>                Menelaus had der maenden drie</l>
<l>Ghemerret, dus seecht men mie;</l>
<l>Pierus die was wel ontfaen</l>
<l>Van al den luden, sonder waen.</l>
<l n="29715"><milestone unit="fol" n="207r"/> Die wapene, die waeren Achilles,</l>
<l>Gaf hem daer weder Ulixes,</l>
<l>Der Ayax hem om had vermoert,</l>
<l>Als ic u telden ende ghy hebt gehoert:</l>
<l>Te draghene waeren sy hem te swaer,</l>
<l n="29720">By dien gaf hy se hem al daer;</l>
<l>Daer was hy ridder mede ghedaen.</l>
<l>Syn sweert gorden hem ghinder saen,</l>
<l>Al wenende Thelamon, syn neve,</l>
<l>Ende hy bidt hem, ist dat hy leve,</l>
<l n="29725">Dat hy pense om syns vaders doot;</l>
<l>Hy en dorfs hem bidden cleen of groot.</l>
<l>Dien tyt hebben sy gehouden</l>
<l>Mit sacrificien ende mit vrouden;</l>
<l>Haeren Gaden hebben sy ghebeden</l>
<l n="29730">Voer Pierus, eer sy streden.</l>
<l>Nu dunct hem dat syn ghenesen;</l>
<l>Sy syn ghereet altoes na desen,</l>
<l>Teghen die Troyene te houden stryt</l>
<l><pb n="3,46"/> Voerwert meer alst dunct hem tyt.</l>
<l n="29735">                Des nachs waeren die Griecken ras</l>
<l>Ende laghen in haer harnas,</l>
<l>Dat sy te daghe waeren ghereet;</l>
<l>Daer en is niemant, hy en weet</l>
<l>Dat hy moet sterven of syn ghevaen,</l>
<l n="29740">Ofte haer viande wederstaen.</l>
<l>Niemant en is die seer roect,</l>
<l>Dat men daer ten tentten soect.</l>
<l>Sy wilde se op dat velt ontmoeten</l>
<l>Ende voer haer lytsen groeten;</l>
<l n="29745">So daden sy oec, dat is waer.</l>
<l>                   Tierst dat die dagheraet was claer,</l>
<l>Syn sy uytten tentten ghevaeren;</l>
<l>Haer volc besetten sy, twaeren,</l>
<l>So sy besten mochten ende niet bat.</l>
<l n="29750">Doe reden sy al totter stat:</l>
<l>Haer viande wanen sy voerryden;</l>
<l>Mer ghemeckelic, in dien tyden,</l>
<l>Saghen sy se comen uytter stede,</l>
<l>Wel ghescaert na haere sede,</l>
<l n="29755">Ende wysselicken mit haeren scaeren.</l>
<l>Pentiseleye, die vrouwe, twaeren,</l>
<l>Spracker toe veel ende hiet;</l>
<l>Alle die saken die se siet</l>
<l>Deed men gherne ende wale.</l>
<l n="29760">Hoe soud ickes maken langhe tale?</l>
<l>Eert noch yet priemden van den daghe,</l>
<l>Waeren daer gheslaghen veel sclaghe,</l>
<l>Alsoe groot ende alsoe suer,</l>
<l>Dat die scilde van lasuer</l>
<l n="29765">Scoerden, die waeren vast ghenoech,</l>
<l>Eer men dien die helm doerscloech.</l>
<l>Daer en was halsberch aen die vaert</l>
<l><pb n="3,47"/> So starc, hy en scoerden van dat sweert.</l>
<l>Men scloechter ontwe rugghe ende syde,</l>
<l n="29770">Nie en sach man so seer stryde.</l>
<l>Gheen man en mocht volbringhen,</l>
<l>Al woud hy u tellen van den dinghen,</l>
<l>Hoe fellicke sy hem besochten,</l>
<l>Ende hoe vreselicke sy vochten;</l>
<l n="29775">Hoe elc den anderen ghinc jaghen,</l>
<l>Al dat die orsse mochten ghedraghen;</l>
<l>Dat ghecrac van ghenen speren</l>
<l>Ende dat jaghen ende dat weren,</l>
<l>Dat daer was ter selver uyre,</l>
<l n="29780">Hoerde men die stat al duere,</l>
<l>Ende in den pallaes mede.</l>
<l>Ic waen, dat mengher vrouwe deede</l>
<l>Laten menghen heiten traen;</l>
<l>Sy saten mit rouwen bevaen,</l>
<l n="29785">Want haer scade wast alle tyt.</l>
<l>Pierus, die scoen, quam in den stryt</l>
<l><milestone unit="fol" n="207v"/> Ghepongeert opter compaenghien,</l>
<l>Ende sat op een ors van Spaenghien,</l>
<l>Een tbeste, na dat ic gheweten can,</l>
<l n="29790">Dat ye conincskynt ghewan.</l>
<l>Hy was, dat weet wel, wreet viant</l>
<l>Troyen ende allet Frygienlant.</l>
<l>Ridder docht hy wesen wael;</l>
<l>Een ponioen oec van sindael</l>
<l n="29795">Had hy aen syn speer, die coene,</l>
<l>Ende daerinne ghesprinct lyone.</l>
<l>Een stuc, voer allen syn ghesellen,</l>
<l>- Also als ons die jeeste tellen -</l>
<l>So joesteerden hy op Polidamas:</l>
<l n="29800">Die scilt scoerden oft waer een blase,</l>
<l>So deed die halsberch voer die borst.</l>
<l>Dies en was gheen langher vorst;</l>
<l><pb n="3,48"/> En had syn speer niet tebraken,</l>
<l>Polidamas en had niet meer gesproken.</l>
<l n="29805">                Dits dierste joest die Pierus deede.</l>
<l>Polidamas gheraecten hem mede,</l>
<l>Sodatter speer op hem brac;</l>
<l>Nochtant dat hem Pierus af stac</l>
<l>Ende hem thoeft yerst ter eerden quam;</l>
<l n="29810">Dies waeren die van bynnen gram.</l>
<l>By der ventaelgien nam hy en saen:</l>
<l>Het waer daer oec mit hem ghedaen,</l>
<l>En had ghedaen Fylomenys.</l>
<l>Opten scilt in felre wys</l>
<l n="29815">Stac hy en, dat hy moste breken;</l>
<l>Had die halsberch oec gheweken,</l>
<l>Hy had hem yser ende hout</l>
<l>Doer tlyf ghereden mit ghewout;</l>
<l>Mer die halsberch was so goet,</l>
<l n="29820">Dat hy den steke wederstoet.</l>
<l>Pierus deed hem tghereide rumen</l>
<l>Ende ter eerden neder cumen.</l>
<l>Paflagoen worden onvroet,</l>
<l>Doe haer heer stont te voet</l>
<l n="29825">Ende hy syn ors had verloren.</l>
<l>Sy sloeghen dat hem quam te voren</l>
<l>Al te stucken ende doot;</l>
<l>Daer was nyt starc ende groot.</l>
<l>Pierus pynden hem herde seer</l>
<l n="29830">Te behouden haeren heer,</l>
<l>Ende syn lude om syn ontset;</l>
<l>Mer, was hem wors ofte bet,</l>
<l>Men ontvuerden hem altemale,</l>
<l>Ende dat seg ic u herde wale</l>
<l n="29835">Dat sy derom dreven groot seer.</l>
<l>VIJ werven ofte meer</l>
<l><pb n="3,49"/> Hadden sy hem bracht al uytter noot;</l>
<l>Mer dan quam die parse so groot,</l>
<l>Dat syt volbringhen niet en mochten,</l>
<l n="29840">Dat sy hem op syn ors brochten.</l>
<l>Sy lieten hem om haeren heer</l>
<l>Martelen uyttermaten seer;</l>
<l>Sy sloeghen der menghen om doot.</l>
<l>Doe hy byna was uytter noot,</l>
<l n="29845">Quam Thelamon ghereden an</l>
<l>Ende mit hem XXX man;</l>
<l>Op hem reden sy, dat weet ic wel,</l>
<l>Dat daer menich ave vel.</l>
<l>Daer moesten sy keren den rucke.</l>
<l n="29850">Ghy en hoerden nie segghen noch ucke</l>
<l>Van volcke dat hem weerden so seer.</l>
<l>Oec hadden sy verlaren meer,</l>
<l>En had ghedaen Pentiseleye,</l>
<l>Die quam ghevaeren in den reye</l>
<l n="29855">Ende haer maghede mit haer.</l>
<l>Sy songhen lude ende claer;</l>
<l>Mer ic waen, ghy dinc daervoren</l>
<l>Altoes engheen sout willen horen:</l>
<l>Ten schenen gheen wyf, twaeren,</l>
<l n="29860">Mer recht ghelyc der engelen scaeren.</l>
<l><milestone unit="fol" n="208r"/> Sy setten hem tehant ter weer</l>
<l>Ende ontmoeten alle dat heer;</l>
<l>Hier wart menich scilt ghescaert</l>
<l>Ende ghetaghen menich sweert;</l>
<l n="29865">Daer was groot gheluyt van screye.</l>
<l>Thelamon ende Penthiseleye</l>
<l>Quamen te samen in der porsse:</l>
<l>Daer vielen sy van haeren orsse</l>
<l>Ter eerden, wast hem leet of lief.</l>
<l n="29870">Ic waen, die stryt so groot daer hief,</l>
<l>Dat C ridderen dat becochten,</l>
<l><pb n="3,50"/> Die dat orloghe besochten.</l>
<l>Die joffrouwen weerden hem seer,</l>
<l>Sy staken af menghen heer;</l>
<l n="29875">Haere vrouwe deden sy opsitten weder,</l>
<l>Die ghevallen was daer neder.</l>
<l>                Mittien quamen die paflagoen</l>
<l>Ghescoffiert van die Mirmidoen.</l>
<l>Sy claegden dat men mit ghewelt</l>
<l n="29880">Haeren heer daer nam op dat velt,</l>
<l>Ende men hem dade groot misprys.</l>
<l>"Is dat," sprac "Fylomenys,</l>
<l>"Wes lant dat by den mynen gaet?"</l>
<l>- "U vrient," seiden sy, "vrouwe, jaet."</l>
<l n="29885">- "Joffrouwen," seid sy, "volget my bet.</l>
<l>"Siet dat hy ommer sy ontset,</l>
<l>"Ende men den avermoedighen dieden</l>
<l>"Van hare pyne gheen mieden."</l>
<l>Mittien lieten sy allen loepen:</l>
<l n="29890">Dat moet menich Griec becopen,</l>
<l>Menich halsberch staken sy doer.</l>
<l>Hier was die wych starc ende stuer,</l>
<l>Dat noyt man synt noch daer te voren</l>
<l>So menghen halsberch sach tescoren.</l>
<l n="29895">Mirmidoene waeren goet,</l>
<l>Den menghen hielden sy ghemoet.</l>
<l>Hier volgden die Paflagoene,</l>
<l>Die seer haten die Griffoene.</l>
<l>Ic waen, sy menghen verveerden,</l>
<l n="29900">Want sy niemant daer en spaerden.</l>
<l>Pentiseleye sloech arm ende dien</l>
<l>Den Griecken af; sy was ontsien.</l>
<l>Menich rumden ghene wyve,</l>
<l>Die groet ende stout waeren van lyve.</l>
<l n="29905">Wat wonder ist dat sy syn verveert?</l>
<l>Starc is haer speer, scarp is her sweert.</l>
<l><pb n="3,51"/> Om te ontsetten Fylomenyse,</l>
<l>Vacht men daer in felre wyse,</l>
<l>Dat ridders ontgouden ghenoech,</l>
<l n="29910">Die men daer te stucken sloech.</l>
<l>                Achilles soen sach den stryt,</l>
<l>Hy hoert die slaghe ende tghecryt;</l>
<l>Den ghevanghen heft hy ghelaten</l>
<l>Ende wert seer verbolghen uyttermaten.</l>
<l n="29915">Den scilt nam hy ende dat speer:</l>
<l>Ic waen, hy sal doen grote weer</l>
<l>Ende sulcken quetsen dies niet en waent.</l>
<l>Den synen bidt hy ende vermaent:</l>
<l>"Keer om," sprac hy, "edel heren,</l>
<l n="29920">"Ghy laet u al te seer ontteren!</l>
<l>"Het syn wyf, heb ic verstaen,</l>
<l>"Die hier ons lude dus verslaen,</l>
<l>"Onse ghesellen, onse vrient;</l>
<l>"Qualicke hebben wy ghedient,</l>
<l n="29925">"Dat sy voer ons houden tfelt".</l>
<l>Pentiseleye hoert wat hy vertelt;</l>
<l>Luttel ontsach sy syne woert.</l>
<l>"Her waessael," seecht sy, "nu hoert.</l>
<l>"Houdy ons van sulcke lyve</l>
<l n="29930">"Als dese ander crancke wyve,</l>
<l>"Die men licht van voren vynt?</l>
<l>"Dat en is ons doen entwint.</l>
<l>"Joffrouwe syn wy dan van seden,</l>
<l>"Wy en roecken gheen onsuverheden.</l>
<l n="29935">"Dat lant, dat my myn moeder liet,</l>
<l><milestone unit="fol" n="208v"/> "Houd ic soe, dat niemant ontsiet;</l>
<l>"Ten is verorloghet in gheenre wys.</l>
<l>"Wapen te draghen om prys</l>
<l>"Quamen wy ende om tontsetten die stat.</l>
<l n="29940">"Noch en syn wy niet alle mat!</l>
<l>"Sonder hulpe en is hy niet, en trouwen,</l>
<l><pb n="3,52"/> "Die my heft ende myn joffrouwen.</l>
<l>"Ghy sult weten in cortten tyden</l>
<l>"Wat dat wy connen doen in stryden:</l>
<l n="29945">"Ic waen, ghys u so niet en gehoet!</l>
<l>"Ist dat ghy my ghemoet,</l>
<l>"Ghy geldet, ende dat deed u vader,</l>
<l>"Die Pryans kynder sloech algader,</l>
<l>"Ende Hector sloech ter doot,</l>
<l n="29950">"Die nie en had ghenoot,</l>
<l>"Van al den volcke van eertrycke</l>
<l>"Noch nummer en doet sekerlicke!</l>
<l>"Des heb ic alsce groten rouwe,</l>
<l>"Ic ontsegdy vrede ende trouwe."</l>
<l n="29955">                Daer en was gheen langher tale.</l>
<l>Een speer nam sy, dat weet ic wale;</l>
<l>Dat liet sy op hem sincken;</l>
<l>Pierus en wilde haer niet wyken,</l>
<l>Mer hy ontfinc se mit groten nyde.</l>
<l n="29960">Die scilde hebben sy voer die syde</l>
<l>Ende elc liet opten anderen jaghen,</l>
<l>Al dat die orsse mochten draghen.</l>
<l>Die scilde scoerden ende braken;</l>
<l>Ic waen dat sy die halsberch doerstaken,</l>
<l n="29965">Sodat sy hadden wonden groot;</l>
<l>Dat velt maecten sy al root,</l>
<l>Van den bloede dat van hem ran</l>
<l>Ende van menghen anderen man;</l>
<l>Die ponioen wit ende goet</l>
<l n="29970">Werden gheverwet in dat bloet.</l>
<l>Een yghelic deed den anderen wee;</l>
<l>Pierus scacht die brac ontwee</l>
<l>Op haer, die hy niet en mynde;</l>
<l>Die trinsoen vloghen te wynde.</l>
<l n="29975">Pentiseleye gheracten hem wel</l>
<l>Sodat hy van den ors vel:</l>
<l><pb n="3,53"/> Doe was menich Griec verveert.</l>
<l>Pierus spranc op ende toech syn peert,</l>
<l>Want hy en had ghenen noot;</l>
<l n="29980">Die slaghe gaf hy haer so groot,</l>
<l>Mer hy en waer haer so niet ontgaen,</l>
<l>En had die grote parse ghedaen.</l>
<l>Om die joeste was op dien dach</l>
<l>Gheslaghen so menghen sclach.</l>
<l n="29985">Mirmidonose daden opsitten</l>
<l>Pierus den jonghelinc, den witten,</l>
<l>Haren heer uytten stryde.</l>
<l>Sy waeren uyttermaten blyde,</l>
<l>Dat hy so stout is ende so goet</l>
<l n="29990">Ende hyt alsoe wale doet</l>
<l>Mit wapen voer alle dat heer.</l>
<l>Hier was tebroken menich speer</l>
<l>Ende menich ridder ghesteken doot;</l>
<l>Die weghe worden van bloede root.</l>
<l n="29995">                Aghamennon quam daer, die milde,</l>
<l>Ende mit hem XV dusent scilde:</l>
<l>Dyomedes van Calidoen,</l>
<l>Die een heer can leiden scoen,</l>
<l>Der Griecken heren altemael,</l>
<l n="30000">Coninghen ende amerael,</l>
<l>Versamende alle tot eenre scaren.</l>
<l>En weet hoe langhe dat se daer waeren;</l>
<l>Mer die vrouwe Pentiseleye</l>
<l>Doerreet al haer melleye.</l>
<l n="30005">Verloest heft sy Fylomenyse;</l>
<l>Des is haer danc in mengher wyse,</l>
<l>Want sy hem heft ghegeven</l>
<l>Dat hy had verlaeren, syn leven.</l>
<l><milestone unit="fol" n="209r"/> Syn volc beringden omtrent;</l>
<l n="30010">Ic waen, die wych noch niet en eynt.</l>
<l><pb n="3,54"/> Dier is comen Polidamas,</l>
<l>Die langhe in groten stryde was;</l>
<l>Oec quam daer selver Pryan,</l>
<l>Pollites ende menich man;</l>
<l n="30015">Soe was daer mede Eneas,</l>
<l>Die synt heer in Lacien was,</l>
<l>Die wel in stryde wesen conde.</l>
<l>Synt dat die werlt yerst begonde</l>
<l>En sach nie man wych also groot,</l>
<l n="30020">Noch daer so menich in bleef doot:</l>
<l>Soe veel lachger daer ghevelt,</l>
<l>Dat sy decten al dat velt.</l>
<l>Achilles soen deets hem te voren;</l>
<l>Mitten sweerde deed hy scoren</l>
<l n="30025">Menghe scare altegader;</l>
<l>Duer soe wrac hy synen vader.</l>
<l>So menghen stortten hier syn bloet,</l>
<l>Dat hy dat velt behauwen doet.</l>
<l>Ic waen, hy menghe halsberch scoerde.</l>
<l n="30030">Also langhe als die dach duerde,</l>
<l>En mochten sy daer niet verscheden,</l>
<l>Soe groet nyt was onder henleden.</l>
<l>Pentiseleye ende die haer</l>
<l>Sinden den Griecken quade maer:</l>
<l n="30035">Sy doerreet se mit hare scachte;</l>
<l>Op haer selven sy niet en achte.</l>
<l>                Pollites deeds hem te voren</l>
<l>Om haer, die hy had vercoren.</l>
<l>Pierus stac hy voer al dat heer,</l>
<l n="30040">Ende droech hem af mit synen speer</l>
<l>Synen scilt, al daer syt sach,</l>
<l>Diegheen die in synre hertten lach.</l>
<l>Oec seid hy al apenbaer:</l>
<l>"Dit verdriet hebdy doer haer,</l>
<l n="30045"><pb n="3,55"/> "Dier ghy so seer te scaden begheert,</l>
<l>"Ende noch meer sult eer ghy ontfaert!"</l>
<l>Pierus trac uyt syn sweert.</l>
<l>Hy seid: "Al rydy Hectors peert,</l>
<l>"Ghy en hebt synrre hertten niet!</l>
<l n="30050">"Die doot, die hy mynen vader behiet,</l>
<l>"Moste hy selven tierst smaken.</l>
<l>"Soe suldy, can ic u gheraken,</l>
<l>"Oec drincken dat ghy my beheet!"</l>
<l>Mittien woerden hy na hem sleet</l>
<l n="30055">Ende Pollites op hem weder:</l>
<l>Die orssen mosten knielen neder,</l>
<l>Soe grote sclaghe scloeghen sy.</l>
<l>Pentiseleye waster by,</l>
<l>Die des int thertte wel was vro,</l>
<l n="30060">Dat hem Pollites weerden also.</l>
<l>Hy deed Pierus mit wapen om,</l>
<l>Mer daeraf seg ic u die som:</l>
<l>Sy diet sach ende daerby helt</l>
<l>Gaf hem die cracht ende dat ghewelt;</l>
<l n="30065">Anders en weer hys niet ontgaen.</l>
<l>Het waer mit Pierus oec ghedaen,</l>
<l>Mer dat die Mirmidone quamen,</l>
<l>Dien hem mit crachten namen.</l>
<l>Pierus was dat hy en wist wat doen.</l>
<l n="30070">Een ridder was daer, heit Calcoen,</l>
<l>- Daer en was gheen snelre noch vroeder;</l>
<l>Polidamas was syn broeder,</l>
<l>Dat was alleen van svaders syde -</l>
<l>Pierus stac en doot in den stryde.</l>
<l n="30075">Om hem te wreken quamen dusent Troyene,</l>
<l>Stoutte ridder ende siene,</l>
<l>Ende also menghe maghet wel.</l>
<l>Ic waen, daer menich neder vel,</l>
<l>Die aeverecht opten sande lach</l>
<l n="30080"><pb n="3,56"/> Ende niet en verleefden den dach.</l>
<l><milestone unit="fol" n="209v"/> Pentiseleye, die vrouwe, doet</l>
<l>Ontgelden haeren toernen moet;</l>
<l>Sy en spaerden Achilles soen niet:</l>
<l>Eer sy uytten stryde schiet,</l>
<l n="30085">Had sy en na gheslaghen doot;</l>
<l>Sy maecten hem dat hoeft al root;</l>
<l>Oec had sy en by der ventaelgen,</l>
<l>Mer op haer quam al die battaelgen,</l>
<l>Sodat hy haer ontreden was.</l>
<l n="30090">                Vererret was Polidamas</l>
<l>Om syns liefs broeders doot;</l>
<l>Hy most doer die grote noot</l>
<l>Wenen, wast hem lief of leet.</l>
<l>Ic waen, hy der also veel versleet</l>
<l n="30095">Der Griecken mit synen sweerde,</l>
<l>Dat hy bedecten veel der eerde,</l>
<l>Die gheclaven was van heye.</l>
<l>Soe veel deed Pentiseleye,</l>
<l>Als ons die jeeste vertelt,</l>
<l n="30100">Dat sy op hem wan dat velt.</l>
<l>Sy sloech ontwe in der porssen</l>
<l>Scilde, ridders, perde ende orssen;</l>
<l>Also dreef sy se al daer sy vochten,</l>
<l>Dat haer niet gherumen en mochten.</l>
<l n="30105">Die Griecken verloren seer</l>
<l>Ende noch souden veel meer,</l>
<l>En deed die soene Achilles,</l>
<l>Thelamon ende Dyomedes.</l>
<l>Dese weerden veel der jacht</l>
<l n="30110">Ende hielden tfelt mit groter cracht.</l>
<l>                Dit orloech, na dat men waent,</l>
<l>Gheduerden aldus een maent;</l>
<l>Die Griecken verloeren altoes meest,</l>
<l><pb n="3,57"/> Also als ic hebbe ghevreest;</l>
<l n="30115">X dusent bleefter in den stryde.</l>
<l>Sy verloeren aen elcke syde</l>
<l>Veel, ende men sprac om den vrede.</l>
<l>Ic waens, die vrouwe veel dede;</l>
<l>Men leest dat sy berghe ende dale</l>
<l n="30120">Mit doden bedecten altemale.</l>
<l>Oec liet sy daer van haeren magheden</l>
<l>Sulcke, die haer wel behagheden.</l>
<l>Daer vacht elc opten anderen veel,</l>
<l>Al op dat velt in den nytspeel.</l>
<l n="30125">Dicwil daden sy ghemoet</l>
<l>Beide te orsse ende te voet,</l>
<l>Sodat gheviel op enen dach,</l>
<l>Daer menich syn eynde op lach,</l>
<l>Dat die van bynnen al te samen</l>
<l n="30130">Op dat velt te stryde quamen.</l>
<l>                   Men seid dat daer Pollites deede</l>
<l>Best van alle die van der stede.</l>
<l>Pentiseley ter quader uyre</l>
<l>Die stac Pierus schilt al duere,</l>
<l n="30135">Ende Pierus bracter synen scacht</l>
<l>Op haeren scilt mit groter macht.</l>
<l>Mer der coninghynnen spiet</l>
<l>Dat en brac so scier niet:</l>
<l>Sy stac hem ter selver stonde</l>
<l n="30140">Doer den halsberch een wonde,</l>
<l>Dat hem in tlyf bleef tponioen,</l>
<l>Doch hielt hy hem aent aertsoen.</l>
<l>Dat speer brac al ontwee.</l>
<l>Teen stuc en coemt uyt nummermee,</l>
<l n="30145">Sal hy hem wreken ende hy mach,</l>
<l>Of hy en verleeft niet dien dach.</l>
<l>Die Griecken streden teghen haere</l>
<l><pb n="3,58"/> Mit menghe grote scare,</l>
<l>Doch was haer weer so groot,</l>
<l n="30150">Dat sy der menghen sloech ter doot.</l>
<l>Daer waer sy ommer ghevaen,</l>
<l>En had Pollites ghedaen,</l>
<l><milestone unit="fol" n="210r"/> Die haer gherne in staden stoet,</l>
<l>Want sy was vast in synen moet.</l>
<l n="30155">Wat sal hy doen, arme katyve,</l>
<l>Als hy se siet van haeren lyve</l>
<l>Roven ende in stucken snyden!</l>
<l>Dat sal syn in cortten tyden.</l>
<l>                Pierus, die seer was ghewont,</l>
<l n="30160">Quam der ghereden terstont,</l>
<l>Al daer Pentiseleye street.</l>
<l>Ende talreyerst dat sy weet,</l>
<l>Waent sy den yersten slach hem gheven,</l>
<l>Mer haer wille is achterbleven.</l>
<l n="30165">Hoert hier een swaer aventuer:</l>
<l>Haer helm was gehouwen duer</l>
<l>Ende van haeren hoefde ghesleghen,</l>
<l>Dies waster cleen weer teghen.</l>
<l>Pierus verhief enen slach</l>
<l n="30170">Al daert Pollites wel sach,</l>
<l>Ende sloech haer af - dat was ontfarm -</l>
<l>Den scilt ende den luchteren arm.</l>
<l>Hy en conde haer niet ghestaen in staden,</l>
<l>Soe seer was hy mit volc verladen.</l>
<l n="30175">Daer velden hy se van den perde.</l>
<l>Pierus quam toe mit synen sweerde</l>
<l>Ende beeten teghen haer te voet.</l>
<l>Daer weerden haer die vrouwe goet</l>
<l>Sonder helm mit eenre hant,</l>
<l n="30180">Ghelyc oft weer een gygant,</l>
<l>Mer Pierus sloech haer thoeft ontwe.</l>
<l><pb n="3,59"/> Des was Pollites herde wee,</l>
<l>Dat hy dat mit oghen aensach,</l>
<l>Dat sy doot voer hem lach,</l>
<l n="30185">Ende dat se Pierus in stucken sloech;</l>
<l>Ic en weet hoet syn hert verdroech.</l>
<l>Had hy der te tyde moghen comen,</l>
<l>Ic waen, hyt wel had benomen;</l>
<l>Noyt en hoerden man sulck misbaer.</l>
<l n="30190">Pierus sloech hy sonder vaer,</l>
<l>Eer men hem ghenemen conde,</l>
<l>Dat hem tbloet voer uytten monde</l>
<l>Ende hy in ommach neder vel.</l>
<l>Daer was gheclaecht, dat weet ic wel,</l>
<l n="30195">Ende misbaer ghedreven groot.</l>
<l>Sy waenden dat hy weer doot;</l>
<l>Ten tentten droeghen sy hem mit rouwen.</l>
<l>Wat sal ic seggher van den joffrouwen?</l>
<l>Sy saghen haer vrouwe doot:</l>
<l n="30200">Sy en spaerden cleen noch groot,</l>
<l>Mer sy willent al ontlyven</l>
<l>Of by haer verslaghen blyven;</l>
<l>Veel bleefter doot aldaer.</l>
<l>Doe wert die stryt also swaer</l>
<l n="30205">Van magheden op die Mirmidoen,</l>
<l>Van Troyenen op die Gryffoen,</l>
<l>Dat gheen man en cond volscryven:</l>
<l>Alle wouden sy doot blyven.</l>
<l>Pollites die sloechter veel,</l>
<l n="30210">Mer het ghinc hem uytten speel,</l>
<l>So veel liet hy der in cortter tyt.</l>
<l>Al den dach so stont daer stryt;</l>
<l>Die Griecken op die van bynnen</l>
<l>Dat velt niet en conden ghewynnen,</l>
<l n="30215">Mer doch, alst was te gheschien,</l>
<l>Soe veel verloeren die Troyen</l>
<l><pb n="3,60"/> Dat sy begherden die stede;</l>
<l>Ende om die coninghynne mede,</l>
<l>Die sy jamerlicke verloren,</l>
<l n="30220">Weken sy den Griecken voren.</l>
<l>Ter statwert vloen sy, wyens wondert?</l>
<l>Wel IIIJ dusent ende V hondert</l>
<l>Lieten sy der op dat velt doot;</l>
<l><milestone unit="fol" n="210v"/> Nummermeer en hoert men sulcken noot,</l>
<l n="30225">Dat ye was so scadelicken stryt.</l>
<l>Die poerten en syn niet te wyt,</l>
<l>Sy syn hem eyngher dan int ghevoech,</l>
<l>Want haer syn ter statwert droech.</l>
<l>Ic waen, sy coelden haeren moet,</l>
<l n="30230">Men mocht daer baden in dat bloet.</l>
<l>En weer Pollites ende Eneas,</l>
<l>Filomenys ende Polidamas,</l>
<l>Dat sy so seer ter weer staen,</l>
<l>Een en waer hem niet ontgaen.</l>
<l n="30235">Ic en cond u niet, ghelovet dies,</l>
<l>Ghetellen dat grote verlies,</l>
<l>Dat sy hadden die van bynnen;</l>
<l>Verwonnen syn sy, wildyt kynnen.</l>
<l>Nummer en comen sy buten mueren</l>
<l n="30240">Om te proeven haer aventueren.</l>
<l>Dat volc, dat daer tlyf behelt,</l>
<l>Sloten die poerten mit ghewelt;</l>
<l>Alle waeren sy tonghemake.</l>
<l>                Dus ende by al deser sake</l>
<l n="30245">Besaten die Griecken die stat;</l>
<l>Wy en lesent nerghent dat,</l>
<l>Dat sy meer uyt vechten quamen,</l>
<l>Mer bynnen bleven altesamen.</l>
<l>                Benoit, die dit dichte wale</l>
<l n="30250">Uytten Latyn in Walsche tale,</l>
<l><pb n="3,61"/> Die tiet al die grote moert,</l>
<l>Dat verlaeren wert die poert,</l>
<l>Athenor ende Polidamase,</l>
<l>Anchise ende Enease,</l>
<l n="30255">Ende alle die daer ontghingen,</l>
<l>Ende seghet dat sy van desen dinghen</l>
<l>In Ysis boec die waerheit vant.</l>
<l>Hierteghen seg ic u tehant:</l>
<l>Rome ende alle die Centauroen,</l>
<l n="30260">Ende die keyser van rechten doen,</l>
<l>Die syn van Eneas comen.</l>
<l>Soude Got, te synen vromen,</l>
<l>Enen verrader doen die eer,</l>
<l>Dat hy en al soe groten heer</l>
<l n="30265">Maken soud te sulcken moert?</l>
<l>Dat weer een sake onghehoert.</l>
<l>Perthenopeus die favelare</l>
<l>Seghet oec al apenbare</l>
<l>Van Anchise een dinc,</l>
<l n="30270">Dat hy was een vondelinc;</l>
<l>Dat die vals Capus was syn vader,</l>
<l>Dus scryft Virgilius algader,</l>
<l>Syn oudervader Assaracus.</l>
<l>Van hem lesen wy aldus,</l>
<l n="30275">Dat hy te voren croen droech.</l>
<l>Deser taelen hebben wy ghenoech,</l>
<l>Mer uytten Walschen van Ysise,</l>
<l>Van Darise ende van Virgilise,</l>
<l>Ende uyt anderen boecken mede,</l>
<l n="30280">Sullen wy nemen die waerhede,</l>
<l>Ende u in Duytscher talen ontbinden,</l>
<l>Als wy se moghen best bevinden.</l>
<l>                Een ryck ridder ende gheeert</l>
<l>Van Ysis is ende wel gheleert;</l>
<l n="30285"><pb n="3,62"/> Hy was buten, ende Dares bynnen;</l>
<l>Dus doet ons Benoit bekynnen.</l>
<l>Die dinc, die buten onder die liede</l>
<l>Gheviel, scryft hy al alst gheviele;</l>
<l>Oec doet hy mede verstaen</l>
<l n="30290">Hoet den Griecken is vergaen,</l>
<l>Naedien dat sy wonnen die stat:</l>
<l>Hoe sy van goede waeren mat,</l>
<l>Hoe sy verdroncken ende verdorven,</l>
<l>Na die eer die sy verworven.</l>
<l n="30295">                Dit sal ic dichten averwaer,</l>
<l>Diet weten wil, hy hoer daernaer.</l>
<l>                In die stat, syt seker dies,</l>
<l><milestone unit="fol" n="211r"/> Was groten rouwe om tferlies;</l>
<l>Sy en weten wat doen of waer vlien,</l>
<l n="30300">Want sy en connen niet ghesien</l>
<l>Hoe men verdryve die viande.</l>
<l>Die vrouwe van der maghedenlande</l>
<l>Was beweent van al der stede</l>
<l>Ende van haeren joffrouwen mede;</l>
<l n="30305">Die Griecken besaghen se daer sy lach</l>
<l>Ende seiden oec op dien dach,</l>
<l>Dat sy nie in haren daghen</l>
<l>Alsoe sconen lyf en saghen.</l>
<l>Men vraegden wat men der best mede dade;</l>
<l n="30310">Doe seiden sy dat sy groten scade</l>
<l>Haeren volcke had ghedaen,</l>
<l>Synt dat sy der quam, sonder waen,</l>
<l>Ende dat sy by haere cracht</l>
<l>Scade namen al ongheacht.</l>
<l n="30315">Haer averdaet ende haer hone</l>
<l>Willen sy dat men haer wederlone,</l>
<l>Ende men se dan en grave niet.</l>
<l>Mer Pierus dat wederriet;</l>
<l><pb n="3,63"/> Hy seid dat docht hem goet nu ende echt</l>
<l n="30320">Dat men se groeve nae haer recht:</l>
<l>Het waer laster ende scade,</l>
<l>Waert dat men haer anders dade.</l>
<l>Dyomedes ontriet dat al;</l>
<l>Hy seid dat men se gheven sal</l>
<l n="30325">Te verteeren den quaden honden</l>
<l>Of den wolven in cortten stonden,</l>
<l>Of dat men se werp in een ryvier</l>
<l>Ende laet se henen dryven schier.</l>
<l>Dus worpen sy se, telt men my,</l>
<l n="30330">In een ryvier, heit Sancty,</l>
<l>Daer was synt Sason na ghenant.</l>
<l>Des moeten sy alle syn ghescant:</l>
<l>Sy daden ghelyc dorperen honden.</l>
<l>                Doe Pierus ghenas van den wonden,</l>
<l n="30335">Behaghedet al den Griecken veel.</l>
<l>Nu meer maecten sy groot speel;</l>
<l>Der poerten een deel, twaeren,</l>
<l>Besaten sy mit haere scaren;</l>
<l>Ic waen, sy der nummer Troyen</l>
<l n="30340">Meer uyt te stryde comen sien.</l>
<l>                Drie daghe was dien van bynnen onsachte,</l>
<l>Dat niemant den anderen spreken en mochte.</l>
<l>Anchises ende Eneas,</l>
<l>Athenor ende Polidamas,</l>
<l n="30345">Hebben vonden enen raet:</l>
<l>Wien dat goet dunct ofte quaet,</l>
<l>Sy willen Helenen weder gheven.</l>
<l>So wanen sy best onthouden tleven:</l>
<l>Doer haer en willen sy niet ontfaen</l>
<l n="30350">Enighe scade, sonder waen.</l>
<l>                Sy ghingen totten coninc Pryan;</l>
<l>Int hof was menich hoghe man.</l>
<l><pb n="3,64"/> Sy seiden: "Heer, nu verstaet,</l>
<l>"Neemt hierop goeden raet,</l>
<l n="30355">"Hoe men van deser aventuere,</l>
<l>"Die ons so fel is ende so suere,</l>
<l>"Wat eynde men deraf wil maken.</l>
<l>"Die Gade syn ons wedersaken;</l>
<l>"Wy moghen alle mercken wel</l>
<l n="30360">"Dat sy ons syn al te fel;</l>
<l>"Wy en weten waerby dat mach syn.</l>
<l>"Dit behiet ons Apollyn,</l>
<l>"Helenus ende Cassandre,</l>
<l>"Pantus ende oec veel der andre."</l>
<l n="30365">                Pryan, die cleen syns levens roect,</l>
<l>Sulc aventuer ende by vloect;</l>
<l>Hem selven schilt hy seer verwaten,</l>
<l>Omdat hem alle die Gade haten.</l>
<l>Hy seecht dat hy hem sal beraden,</l>
<l n="30370"><milestone unit="fol" n="211v"/> Ende antwoerden al mit staden:</l>
<l>"Heer", segghen sy, "weert dat ghy wout</l>
<l>"Ende ghys u belghen niet en sout,</l>
<l>"Wy souden u raden een dinc,</l>
<l>"Dat u eer waer, her coninc.</l>
<l n="30375">"Hier en is niemant, hy en vrucht die scade</l>
<l>"Die ons ghesciet is vroech ende spade.</l>
<l>"Als ghy verliest, moet ons misschien;</l>
<l>"U eer souden wy gherne sien".</l>
<l>                Priamis sprac daer hy stoet:</l>
<l n="30380">"U raet dunct my wesen goet.</l>
<l>"Segt apenbaer wats ghesciet.</l>
<l>"Ist wel ghedaen, so en lates niet".</l>
<l>                Mittien stont op Athenor saen,</l>
<l>Die seer wys was, sonder waen.</l>
<l n="30385">"Heer," sprac hy, "nu hoert haer.</l>
<l>"Dat is condt ende apenbaer</l>
<l>"Alle die werlt duer en duer,</l>
<l><pb n="3,65"/> "En had ghedaen quade aventuer,</l>
<l>"Dat dat onrecht waer ghewroken,</l>
<l n="30390">"Dat die Griecken op ons verbroken,</l>
<l>"Op onse broedere, op onse maghe.</l>
<l>"Dit heft gheduert langhe daghe,</l>
<l>"Sodat wy veel hebben verloren;</l>
<l>"Wy en hebben wyn noch coren.</l>
<l n="30395">"Ghevochten hebben wy daerteghen,</l>
<l>"Dat alle u kynder syn versleghen,</l>
<l>"Sonder Pollites die, van mynnen,</l>
<l>"Syn leet niet en mach verwynnen.</l>
<l>"Hier en is niemant meer die, voer u recht</l>
<l n="30400">"Nu hier u stat berecht.</l>
<l>"Wie sal wapen meer voer u draghen?</l>
<l>"Ten is niemant van uwen maghen</l>
<l>"Die yet veel is ontsien</l>
<l>"Noch die der wapenen mach plien.</l>
<l n="30405">"Noch hebben sy buten IJ werf dertich</l>
<l>"Stoutter coninghen ende gherechtich.</l>
<l>"Daer en is niemant, lieve heer,</l>
<l>"Hy en haet u herde seer.</l>
<l>"Haer scade en connen sy niet vergheten;</l>
<l n="30410">"Sy syn ons herde na gheseten.</l>
<l>"Der is haer heer Aghamennoen,</l>
<l>"Menelaus ende Thelamoen,</l>
<l>"Ayax Ovelius ende Ulixes,</l>
<l>"Nestor, die oude, ende Dyomedes,</l>
<l n="30415">"Van Athenen Minesteus</l>
<l>"Ende Pierus Neptholomus,</l>
<l>"- Dat is die stoutste die daer es</l>
<l>"Ende luttel ergher dan Achilles, -</l>
<l>"Ende menich ander jonc ende out,</l>
<l n="30420">"Die vromich syn ende stout.</l>
<l>"Hierbynnen hebben sy ons beleghen</l>
<l>"Ende onse maghe afhesleghen;</l>
<l><pb n="3,66"/> "Ende oec en willen sy niet laten</l>
<l>"Die stat, noch vaeren haere straten,</l>
<l n="30425">"Eer dat sy se hebben tebroken</l>
<l>"Ende hem aver ons ghewroken.</l>
<l>"Docht u goet, wy souden sien</l>
<l>"Hoe wy der plaghen mochten ontvlien,</l>
<l>"Ende hoe wy mochten ghenesen</l>
<l n="30430">"Ende ons voert hoeden van desen.</l>
<l>"Al dit leet groot ende clene</l>
<l>"Doet ons al vrouwe Helene;</l>
<l>"Men geef se weder, dat radic dan.</l>
<l>"Synt Parys doot is, haer man,</l>
<l n="30435">"Wat eren of wat groter vromen</l>
<l>"Mach ons meer van haer comen?</l>
<l>"Geeft men se niet, men wordes gram,</l>
<l>"Ende tgoet dat men mit haer nam.</l>
<l>"Dan sal men talen ende spreken,</l>
<l n="30440">"Hoe men dit orloech sal breken,</l>
<l><milestone unit="fol" n="212r"/> "Ende hoe men pays ghewynnen moghe.</l>
<l>"Dit waen ic dat ons alle doghe."</l>
<l>                Athenor die sprac aldus.</l>
<l>Mittien spranc op Amphimacus,</l>
<l n="30445">Des conincs Pryans joncste kynt.</l>
<l>Van quader taelen was hy ontrint;</l>
<l>Daer en was gheen ghemaect so wel,</l>
<l>Hy en ontsach hem, want hy was so fel.</l>
<l>Had Pollites daer ghewesen,</l>
<l n="30450">Die van rouwe niet en was ghenesen,</l>
<l>Hie en had niet, dat weet ic wale,</l>
<l>Ghesproken al sulcke avertale.</l>
<l>Athenor heft hy wederseecht</l>
<l>Ende synen raet onder die voet gheleecht;</l>
<l n="30455">Ende, als hy hem had ghelastert seer,</l>
<l>"O wy", sprac hy, "ende myn heer</l>
<l>"Sullen weten herde schiere</l>
<l><pb n="3,67"/> "Van uwen rade die maniere,</l>
<l>"Ende wat u hertte bynnen penst!</l>
<l n="30460">"U scoen taele hebdy ghevenst;</l>
<l>"Waer ymant die der hem aen hilde,</l>
<l>"Hier sullen eer X dusent scilde</l>
<l>"Ghescoffiert werden mit ghemoet,</l>
<l>"Eer men uwen raet doet.</l>
<l n="30465">"Wy moeten alle sterven, of sy!</l>
<l>"Van anderen vrede en roecken wy.</l>
<l>"Die dinc en is niet so vergaen,</l>
<l>"Dat men om pays soud staen.</l>
<l>"Mitten sweerde sullen wyt eynden</l>
<l n="30470">"Ende al tfolc daer buten scheynden,</l>
<l>"Ofte sy sullen ons versclaen!</l>
<l>"Dus, waen ic, salt vergaen.</l>
<l>"Om haer bloet mach ons wel dorsten!</l>
<l>"Dit sal men onlanghe vorsten,</l>
<l n="30475">"Hoe die sake vergaen voert!"</l>
<l>Herde menich lelic woert</l>
<l>Sprac hy, daer hy cleen aen wan.</l>
<l>                Eneas, synre suster man,</l>
<l>Castiden hem so hy best mochte,</l>
<l n="30480">Ende seid hem dat hem best dochte,</l>
<l>Want dat hy sprac was niet dan quaet,</l>
<l>Domheit groot ende averdaet.</l>
<l>Hy sprac: "Hier en is meer gheen stryden,</l>
<l>"Swager, laet dese taele lyden.</l>
<l n="30485">"Wy en connen se niet wederstaen;</l>
<l>"Der en wort poerte meer teghen ontdaen,</l>
<l>"Wy en vechten niet meer hoe soet gaet.</l>
<l>"Ghy moet soeken anderen raet,</l>
<l>"Dat is om vrede, dat is best ons eer."</l>
<l n="30490">                Doe sprac daer Priamis, die heer,</l>
<l>Mit fellen moede, als wel scheen.</l>
<l>"My dunct," seid hy, "dat ic u tween</l>
<l><pb n="3,68"/> "Verkeirt sien in al u leven,</l>
<l>"Dat ghy my desen raet soud gheven.</l>
<l n="30495">"Ten is niet veer, ic en daed u sclaen!</l>
<l>"Ic waen, ghys laster sult ontfaen:</l>
<l>"By uwen rade, hoe dat ghinc,</l>
<l>"Bescoudic yerstwerf dese dinc.</l>
<l>"Die heer Athenor, die nu is gram,</l>
<l n="30500">"Doe hy yerst van Griecken quam,</l>
<l>"Daer hy Esioene sochte,</l>
<l>"Seid hy dat niemant en mochte</l>
<l>"Afghewynnen my myn lant;</l>
<l>"Hy riet my dat ic altehant</l>
<l n="30505">"Peleus lant soud doen beroven.</l>
<l>"Ic en pensdens niet, wildys gheloven,</l>
<l>"Te doen al sulcke averdaet,</l>
<l>"En had ghedaen alleen u raet;</l>
<l>"By hem wast dat ghesciede.</l>
<l n="30510">"Nu heb ic kynder ende liede</l>
<l>"Verloeren; sal ic pays maken dan?</l>
<l><milestone unit="fol" n="212v"/> "Hy sprac te voren als een vals man.</l>
<l>"Ic en weet hoe hy soe coen was,</l>
<l>"Dat hy my dorst ghewaghen das.</l>
<l n="30515">"Ghedenct u niet, Eneas, swager,</l>
<l>"Dat ghy voert aver tpalagher</l>
<l>"Daer men Helenen roefden ende stal?</l>
<l>"Ghy mochtet hebben benomen al.</l>
<l>"Haddyt belet, myn soen Parys</l>
<l n="30520">"En had ghedaen in gheenre wys;</l>
<l>"Dat is ghedaen, ist vrome, ist scade,</l>
<l>"Dat was al by uwen rade.</l>
<l>"Nu raedy my te maken soene</l>
<l>"Teghen hem die, in allen doene,</l>
<l n="30525">"My verwonnen hebben ende ghedoet:</l>
<l>"Des heb ic gramscap herde groot!"</l>
<l><pb n="3,69"/>                 Eneas sprac: "Hebdyt ghehoert,</l>
<l>"Heer, ic en swighe u niet een woert;</l>
<l>"Ja, en vacht Mynos op Athenen</l>
<l n="30530">"Wylen, daer ghy menghen enen</l>
<l>"Verloest voer die goede stat?</l>
<l>"Ende doe die heren waeren mat,</l>
<l>"Egeus, die daer croen droech,</l>
<l>"Die vromich ende starc was ghenoech,</l>
<l n="30535">"Hy had liever dat hy vrede</l>
<l>"Maecten tusschen Mynos ende der stede:</l>
<l>"Hy en mocht mit ghenen saken</l>
<l>"Anders ghenen vrede maken,</l>
<l>"Dan hy most, telcke jaer,</l>
<l n="30540">"In Creten senden apenbaer</l>
<l>"Enen man, te synen vernoye,</l>
<l>"Den Mynotarase ter proye,</l>
<l>"Die half os was ende half man,</l>
<l>"Want hem die coninghynne wan,</l>
<l n="30545">"Phasis, van enen stiere.</l>
<l>"Dit verdinghe was al te diere,</l>
<l>"Dat sy vergouden menich jaer,</l>
<l>"Hy ende Theseus daernaer:</l>
<l>"Als op hem viel dat lot</l>
<l n="30550">"Voer ende deed dat ghebot,</l>
<l>"Hy scloech Minotaurus doot,</l>
<l>"Die so starc was ende so groot.</l>
<l>"Dit was een hart verdinc,</l>
<l>"Wanttet menghen jonghelinc</l>
<l n="30555">"Sterven deed, eert Theseus brac."</l>
<l>Dus waen ic dat Eneas sprac.</l>
<l>Mit groten moede syn sy saen</l>
<l>Uytter saele alle ghegaen.</l>
<l>                Pryan sweech, hy most ghedoghen;</l>
<l n="30560">Die tranen liepen hem uytten oghen;</l>
<l>Hy ontsach se, dat weet ic wel,</l>
<l><pb n="3,70"/> Want hy se som kende fel;</l>
<l>Hy weet want hy van desen</l>
<l>Nummer geholpen en sal wesen.</l>
<l n="30565">In een camer is hy saen</l>
<l>Mit synen soen seid hy daer:</l>
<l>Te synen soen seid hy daer:</l>
<l>"Lieve kynt, ic ben in vaer</l>
<l>"Dat ons dese sullen verraden;</l>
<l n="30570">"Willen sy, sy moghen ons scaden.</l>
<l>"Al spreken sy om vrede, twaeren</l>
<l>"Ic waen, sy ander dinc begheren;</l>
<l>"Also wyt als is dese stat</l>
<l>"En is gheen volc ghemaect bat.</l>
<l n="30575">"Men mach wel sien van tween quaden,</l>
<l>"Waermede men mynst is verladen;</l>
<l>"Het is quaet, ist dat men se slaet;</l>
<l>"Nochtant ist alsoe quaet,</l>
<l>"Verraden sy ons ende dese poert.</l>
<l n="30580">"Het waer al te grote moert!</l>
<l>"Dat seg ic dy, lieve kynt,</l>
<l>"Want myn hert niet en mynt</l>
<l>"Voer dy, hoe dat sake comen,</l>
<l><milestone unit="fol" n="213r"/> "Dattu stout sys ende vrome;</l>
<l n="30585">"Ende men so hele dese sake,</l>
<l>"Dat se hem niemant condt en make.</l>
<l>"Morghen avont, sal men onvrede,</l>
<l>"Als men pleecht aen hemliede,</l>
<l>"Om te nemen nauwen raet</l>
<l n="30590">"Van der dinc die ons bestaet;</l>
<l>"Dan sal ic se daertoe bedryven,</l>
<l>"Dat sy hier ten eten blyven,</l>
<l>"Ende du sout wel ghewapent wesen</l>
<l>"Mit luden die du uyt sout lesen.</l>
<l n="30595">"So en laeter altoes gheen ontgaen.</l>
<l>"Ist dat ghy se moghet verslaen,</l>
<l><pb n="3,71"/> "Wy moghen ons ontsien te myn;</l>
<l>"Hier en mach niemant comen in,</l>
<l>"Die mueren syn vast in mengher wyse.</l>
<l n="30600">"Ten waer dat ons ghebreke spyse,</l>
<l>"Men en wonne ons niet in C jaren.</l>
<l>"Nu, siet dattu doets, sonder sparen".</l>
<l>                Amphimacus antwoerde saen:</l>
<l>"Heer, dit wort wel ghedaen.</l>
<l n="30605">"Dit is dalrebeste raet,</l>
<l>"Nadien dattet ghescapen staet".</l>
<l>                Dus was die raet ende niet el.</l>
<l>Mer niemaer, die seer is snel,</l>
<l>Die deedt hem te weten schier</l>
<l n="30610">Al den raet ende die manier.</l>
<l>Ic en weet niet hoe ment vernam,</l>
<l>Noch hoe die sake uytquam;</l>
<l>Dit wist wel Eneas,</l>
<l>Athenor ende Polidamas,</l>
<l n="30615">Anchises ende die greve Doloen</l>
<l>Ende die vroede Achalegeoen.</l>
<l>Haeren raet namen sy daer,</l>
<l>Want sy hadden groten vaer</l>
<l>Van haeren lyve, ende dochten</l>
<l n="30620">Hoe sy hem ghehulpen mochten.</l>
<l>Wat helpt hierom veel ghemict?</l>
<l>Also als ons die boec vertrect</l>
<l>Waen ic, so deed dit ghedreich</l>
<l>Dat men hem die verradenisse aenteech.</l>
<l n="30625">By dien, so droeghen sy avereen,</l>
<l>Omdat haer dinc verlaeren scheen,</l>
<l>Mochten sys bynnen niet gehouden,</l>
<l>Dat sy vruntscap maken souden</l>
<l>Mitten Griecken die buten laghen,</l>
<l n="30630">Tierst dat syt verlaeren saghen.</l>
<l>Daerna hebben sy hem beraden</l>
<l><pb n="3,72"/> Hoe sy die saken best daden.</l>
<l>Athenor sprac: "Wy en sceiden niet</l>
<l>"Eer ons Priamis ontbiet.</l>
<l n="30635">"Dan sal men altesamen gaen,</l>
<l>"Dat men ons niet en mach bestaen,</l>
<l>"Ende wy niet en ontsien syn kynder.</l>
<l>"Dan sal men taele houden ghinder</l>
<l>"Om den pays ter selver stonden.</l>
<l n="30640">"Hy sal ons mit synen monden</l>
<l>"Heiten dat wy te Griecken vaeren</l>
<l>"Ende wyt vreden sonder spaeren,</l>
<l>"Synt dat hy ons bewaert vynt</l>
<l>"Teghen hem ende syn kynt.</l>
<l n="30645">"Dit weet ic wel al averwaer,</l>
<l>"Ic hebben ghekent wel XL jaer.</l>
<l>"Ende tierst dat wy hebben stade</l>
<l>"Te vaeren int theer sonder scade,</l>
<l>"So moghen wy mit ghemake</l>
<l n="30650">"Bereiden alle onse sake</l>
<l>"Ende pensen hoe men dese dinc</l>
<l>"Alrehemelickste volbrinct".</l>
<l>                Dus syn sy beraden saen;</l>
<l>Wapen hebben sy aenghedaen,</l>
<l n="30655">Op aventuer wats mach ghescien,</l>
<l><milestone unit="fol" n="213v"/> Want sy hebben verraders ontsien.</l>
<l>Aldus vertelt ons die saghe,</l>
<l>Men ontboet se ten naesten daghe.</l>
<l>Weet dat wel, sy hebben bracht</l>
<l n="30660">Mit hem te have grote macht,</l>
<l>Want sy hadden in die stede</l>
<l>Veel. vriende ende maghe mede,</l>
<l>Omdat syt wel wisten, twaeren,</l>
<l>Dat sy alle verraden waeren,</l>
<l n="30665">Ende men hem ommer sonder blyf</l>
<l>Nemen woud daer haer lyf.</l>
<l><pb n="3,73"/>                 Die coninc ende oec syn kynder,</l>
<l>Weet dat wael dat sy ghinder</l>
<l>Lude te meer mit hem brochten,</l>
<l n="30670">Omdat sy hem weren mochten,</l>
<l>Ende sulcke starcke, stout ende groot,</l>
<l>Op aventuer wies had noot.</l>
<l>Ic waen, die coninc haeren moet</l>
<l>Ende haer ghepens wel saen verstoet,</l>
<l n="30675">Dat sy also waeren verraden;</l>
<l>Hy siet dat men hem niet mach scaden,</l>
<l>Noch oec honen, noch verslaen.</l>
<l>Droeve was hy, sonder waen:</l>
<l>Hy sach dat quaet begonnen weer.</l>
<l n="30680">Amphimacus seid hy dat hys ontbeer</l>
<l>Dat hy altoes niet en vochte,</l>
<l>Want hem helpen niet en mochte.</l>
<l>                Syn lude ontbiet Pryan;</l>
<l>Int hof quam menich hoech man.</l>
<l n="30685">Daer was ghegeven sulcken raet,</l>
<l>Die som goet, die som quaet.</l>
<l>Som seiden sy daer ter scoude:</l>
<l>"Die coninc machs hem ontsien boude,</l>
<l>"Dat hy wil cleen ende groot</l>
<l n="30690">"Al dit volc doen slaen doot;</l>
<l>"Syn lant siet hy, al destrueren,</l>
<l>"Hy en weet hem hoe regeren".</l>
<l>Op Eneas scout die coninc,</l>
<l>Mer doch so hiet hy hoet ghinc,</l>
<l n="30695">Dat sy onder hem daer spraken</l>
<l>Hoe men die vrede mochte maken:</l>
<l>"Vaert henen, na dattet dus steet,</l>
<l>"Ende ic gheen ander raet en weet.</l>
<l>"Siet dat ghy lude ende stille</l>
<l n="30700">"Bevraghet al haeren wille,</l>
<l>"Wat sy willen van ons ontfaen,</l>
<l><pb n="3,74"/> "Of wat sy willen aengaen,</l>
<l>"Ende segt ons dan alle die dinghen.</l>
<l>"O wy! hoe scandelicke een ghedinghe!</l>
<l n="30705">"Waerom leve ic nu, arm katyf!</l>
<l>"Liever heb ic die doot dan tlyf!"</l>
<l>                Dat hof is daer versceden saen:</l>
<l>Pryan weenden menghen traen,</l>
<l>Om syn vernoy ende om syn leet.</l>
<l n="30710">Mittien is Athenor gereet;</l>
<l>Opter muer stont hy mit hem vyve,</l>
<l>Enen telch had hy van enen olyven:</l>
<l>Den Griecken toenden hy vasten vrede.</l>
<l>Ic waen, men hem dat selve deede;</l>
<l n="30715">Ende als hem seker was ghedaen,</l>
<l>Ghinc hy tot hem herde saen;</l>
<l>Haefschelicke hebben sy hem ghegroet</l>
<l>Ende ontfaen ende ghemoet.</l>
<l>Alle die heren die daer quamen</l>
<l n="30720">Grueten sy by haren namen,</l>
<l>Ende prysden Athenor sterc ende goet,</l>
<l>Ende daertoe van synnen goet.</l>
<l>Sy vraegden hem wat hy sochte</l>
<l>Ende wat maren hy daer brochte.</l>
<l n="30725">                "Here," sprac hy saen, "groot wonder</l>
<l>"Ist, ende ongheval bysonder,</l>
<l>"Dat wy hebben, wy van Troyen,</l>
<l>"Die altoes syn in vernoyen,</l>
<l><milestone unit="fol" n="214r"/> "Want onse scade al te groot es.</l>
<l n="30730">"Ghy weet wel hoe Hercules</l>
<l>"Hiervoren dede scade groot,</l>
<l>"Ende Lamedon bleef doot;</l>
<l>"Hoe dese stede ende dit lant</l>
<l>"Wert beroeft ende verbrant.</l>
<l n="30735">"Sonder groot verdienen, hebdy verstaen</l>
<l>"Dat dese sake was ghedaen.</l>
<l><pb n="3,75"/> "Dese Priamis, - was syn kynt,</l>
<l>"Rycke, vroet, als ghy wel kent, -</l>
<l>"Maecten weder dese grote stat.</l>
<l n="30740">"Doe beriet hy hem na dat,</l>
<l>"Dat hy syn suster Esioen</l>
<l>"Eyschen woud, die was so scoen,</l>
<l>"Die Thelamon van Salomine</l>
<l>"Hielt na den wille syne.</l>
<l n="30745">"Ic was diegheen die derom quam;</l>
<l>"Alle diegheen waeren my gram</l>
<l>"Die ic die baetscap deed verstaen.</l>
<l>"Het waer al anderssyns vergaen,</l>
<l>"Weet wel, had men se my ghegeven,</l>
<l n="30750">"Want dorloghe weer al bleven.</l>
<l>"Myns heren kynder waeren goet,</l>
<l>"Stout, starc ende vroet,</l>
<l>"Ende seiden dat sy nummermeer</l>
<l>"Ghedoghen en wilde sulcke onneer.</l>
<l n="30755">"Nochtant, seid ment hem te voren,</l>
<l>"Bestondent syt, het waer verloren.</l>
<l>"Doch bestonden syt tghevecht,</l>
<l>"Wie dat recht had of onrecht;</l>
<l>"Hier is die sake al af comen.</l>
<l n="30760">"Wie soud nu moghen ghenoemen</l>
<l>"Watter coninghen om storven</l>
<l>"Ende watter lants om is bedorven!</l>
<l>"Die scade blyft al onverwonnen</l>
<l>"Also langhe als derde is onder die sonnen.</l>
<l n="30765">"Nu hierave en is gheen wederkeren.</l>
<l>"Onse lude ende onse heren</l>
<l>"Senden my hier te sulcken doen,</l>
<l>"Dat ic maken soud die soene;</l>
<l>"Bade ben ic oec van desen,</l>
<l n="30770">"Opdattet u tyt docht wesen.</l>
<l>"So heft dit orloech te langhe gestaen;</l>
<l><pb n="3,76"/> "Het is sulc die doe niet en was ontfaen,</l>
<l>"Die nu out is ende cranc.</l>
<l>"Neemt die ghy wilt ende eer yet lanc</l>
<l n="30775">"Ende laet ons te samen spreken,</l>
<l>"Soedat wy den nyt breken.</l>
<l>"Doet soe dat dit orloghe blyve,</l>
<l>"Ende men dit volc al niet en ontlyve."</l>
<l>                Dese taele ende dese woert</l>
<l n="30780">Waeren uyttermaten wel gehoert.</l>
<l>Doe namer toe saen die baroen,</l>
<l>Die conync Aghamennoen,</l>
<l>Calcabius van Creten ende Ulixes,</l>
<l>Ende den stoutten Dyomedes:</l>
<l n="30785">Also als ons is vertelt,</l>
<l>So hadden dese doe ghewelt.</l>
<l>In een duer tentte, twaeren,</l>
<l>Daer van goud op stont een aren</l>
<l>Ende die boem van elpsbeen,</l>
<l n="30790">Ghingen sy te samen ghemeen.</l>
<l>Sy hadden onderlinghe taele,</l>
<l>Die men elder sal segghen wale.</l>
<l>Die woert bespraken sy aldaer,</l>
<l>Als Ysis ons seghet averwaer,</l>
<l n="30795">Dat Eneas te synre bederve</l>
<l>Behouden soud al syn erve,</l>
<l>Ende men hem dat sweren woude</l>
<l>Dat hy niet verliesen en soude.</l>
<l>Tgoet dat men wonne in die stede,</l>
<l n="30800">Soud men hem deilen mede,</l>
<l><milestone unit="fol" n="214v"/> Dat hem altoes, in gheenre saken,</l>
<l>Rycheit nummermeer en ghebraken.</l>
<l>Athenor bevolen sy mede</l>
<l>Vaste trouwe ende goeden vrede,</l>
<l n="30805">Dat men syn goet veygelen sal</l>
<l>Ende tvolc te lyve laten al</l>
<l><pb n="3,77"/> Dat hy wille ende hem bestaet,</l>
<l>Hoe dat oec daerna vergaet;</l>
<l>Half daertoe coninc Pryans rycke</l>
<l n="30810">Sullen sy gheven teren ewelicke</l>
<l>Synen soen tot eenre ghichten.</l>
<l>Dit swoeren sy, seit Benoits ghedichte.</l>
<l>Dus wanen sy die stat gheeryghen.</l>
<l>Athenor bat hem dat sy swyghen</l>
<l n="30815">Ende sy gheven enen vrede</l>
<l>Tusschen hem ende bynnen mede,</l>
<l>Totdat men die doden begrave</l>
<l>Ende men dat velt rume daerave,</l>
<l>Want het is recht dat men ter eerde</l>
<l n="30820">Elcke brenghe na synre weerde.</l>
<l>Oec pynden hy derom alleweghe</l>
<l>Hoe hy Penthiseleye ghecreghe;</l>
<l>Hy deed daerom grote bede,</l>
<l>Eer ment doer synen wille dede.</l>
<l n="30825">Mer die heren, na dat ic weet,</l>
<l>Gaven dien vrede, wien lief of leet,</l>
<l>Die doden te graven ende niet meer.</l>
<l>Des dancten hem Athenor seer;</l>
<l>Oerlof nam hy ende voer thuys.</l>
<l n="30830">Mit hem voer Calcabeus,</l>
<l>Een coninc van groter ouden,</l>
<l>Dien sy aver den wysten houden;</l>
<l>Om te sien hoet by hem stonde,</l>
<l>Voer hy mede sonder hoede.</l>
<l n="30835">Athenor heft hem op syn geleide;</l>
<l>Ten was niemant die der yet toe seide.</l>
<l>                Tiersten dat Athenor quam</l>
<l>In die stat ende men hem vernam,</l>
<l>Vraegden hem elc die spreken mochte</l>
<l n="30840">Wat nyemaren dat hy brochte,</l>
<l>Of men hevet vasten vrede</l>
<l><pb n="3,78"/> Tusschen die Griecken ende die stede.</l>
<l>"Ghy heren," sprac hy, "laet my mit vreden.</l>
<l>"Ic en cans u hier niet wel ter steden</l>
<l n="30845">"Ghesegghen, want het is te spade;</l>
<l>"Coemt hier morghen vroech te rade,</l>
<l>"Soe moegdy horen ende verstaen</l>
<l>"Wat sy willen aenvaen,</l>
<l>"Ende wat dat volc buten begheert."</l>
<l n="30850">Doe ghingen sy ter herberghewert.</l>
<l>Des nachs was in Athenors huys</l>
<l>Wel ontfaen Calcabeus,</l>
<l>Want Athenor deed hem eer,</l>
<l>Op aventuer of haer heer,</l>
<l n="30855">Die coninc, op haer waer verbolghen,</l>
<l>Dat sy haer scade mochten volghen.</l>
<l>"Daeraen," sprac hy, "leet al ons hoede,</l>
<l>"Dat wy hebben haer ghemoede.</l>
<l>"Ic en weet hoe ickes ghedancken sal</l>
<l n="30860">"Der eren die my deed tvolc al,</l>
<l>"Ende hoe wel men my ontfinc."</l>
<l>Athenor die sprac menich dinc</l>
<l>Om te verblyden syn huys</l>
<l>Ende synen gast Calcabeus.</l>
<l n="30865">"Oec," seid hy, "en spaert niet en twint</l>
<l>"Ghy en suect morghen Calcus, myn kynt,</l>
<l>"Op tfelt daer hy versleghen es.</l>
<l>"Wy hebben vrede, des syt ghewes."</l>
<l>                Die nacht leet ende het wert dach.</l>
<l n="30870">Alt tfolc dat in die stede lach</l>
<l>Quam des smorghens ten pallays,</l>
<l>Om te horen van den pays.</l>
<l><milestone unit="fol" n="215r"/> Daer was die coninc Prianus,</l>
<l>Athenor ende Calcabeus,</l>
<l n="30875">Ende die stoutte Polidamas,</l>
<l>Mit hem die haefsche Eneas.</l>
<l><pb n="3,79"/> Langhe wile sweghen sy stille;</l>
<l>Daer en was niemant te synen wille,</l>
<l>Noch wordt prinche noch coninc.</l>
<l n="30880">Waerom lettic aver dese dinc?</l>
<l>Die coninc Pryan die besochte</l>
<l>Wat meren dat Athenor brochte</l>
<l>Uytten heer; hy brenc se voert:</l>
<l>Hy sal daer wael syn gehoert.</l>
<l n="30885">"Ghy heren, hoert," sprac Athenor.</l>
<l>"Ghy die noch hebt menghen tor</l>
<l>"Ende wilen hadt so grote macht,</l>
<l>"Dat ghy te meer doe waert gheacht,</l>
<l>"Nu sien ic u, dat is dat my deert,</l>
<l n="30890">"Seer verwonnen ende verteert.</l>
<l>"Ic waen, hier niemant en is so coen,</l>
<l>"Hy naem gherne nu die soen.</l>
<l>"Om een wyf ende el om niet</l>
<l>"Hebben wy alle dit verdriet;</l>
<l n="30895">"Dat is daer wy om syn tonghemake.</l>
<l>"Noyt en quam van sulcker sake</l>
<l>"Sulcke scade in eertdrycke.</l>
<l>"Wy syn alle ghemenentlicke</l>
<l>"Van conincs gheslechte comen</l>
<l n="30900">"- Dat waen ic wel dat is u cont somen -</l>
<l>"Van enen troncke, nu merckt das,</l>
<l>"Die edelste die ye ghewas.</l>
<l>"Dus syn wy van enen man;</l>
<l>"Wy souden vrede hebben dan</l>
<l n="30905">"Tusschen die Griecken ende die Troyene.</l>
<l>"Wien staet nu meer die tyt te siene,</l>
<l>"Wat wy achter den drien daghen</l>
<l>"Rusten moghen van hantgheslaghen.</l>
<l>"Al en had ic anders ghenen toren,</l>
<l n="30910">"Dat ic Calcus heb verloren,</l>
<l>"Myn kynt, hoe mach ic meer verblyden</l>
<l><pb n="3,80"/> "Ende verhoghen in mynen tyden?</l>
<l>"Onse neve syn doot ende onse maghe:</l>
<l>"Is noch niet groet ghenoech die plaghe?</l>
<l n="30915">"Maket also coninc Pryan</l>
<l>"Dat hy verliest alle syn man?</l>
<l>"Ic waen dattet schier oec wesen moet,</l>
<l>"Tensy dat ment verhoeden doet.</l>
<l>"Die grote vrese, nu mercket dies,</l>
<l n="30920">"Ende dien scade ende dat verlies,</l>
<l>"Die doet dat ons heer verdwint.</l>
<l>"Doot syn wy ende seer ghepynt,</l>
<l>"Soud men ons ten vrede dwinghen.</l>
<l>"Ic seg u dat, in waeren dinghen,</l>
<l n="30925">"Dat die Griecken, hoe dat ment acht,</l>
<l>"Vroet syn ende van groter macht.</l>
<l>"Sy houden uyttermaten wale</l>
<l>"Haer gheloeft ende haer taele.</l>
<l>"So wel hebben sy gehouden vrede,</l>
<l n="30930">"Datter noit Griec teghen en dede.</l>
<l>"Ghetrouwe syn sy ende stout,</l>
<l>"Milde ende van groter ghewout.</l>
<l>"Ghisteren sprac ic teghen hem wel:</l>
<l>"Ic en vant se pyntlic noch oec fel.</l>
<l n="30935">"Den stryt dochten sy my cleen laven,</l>
<l>"Als volc dat soe is te baven,</l>
<l>"Ende vochten nochtant of sy wouden.</l>
<l>"Ghy heren, suldy langher houden</l>
<l>"Helenen in dese stat?</l>
<l n="30940">"Van haer coemt ons al dat:</l>
<l>"Sy heft ons ghemaect katyf.</l>
<l>"Ten is onder goede man noch wyf,</l>
<l>"Noch oec niemant die nu leeft,</l>
<l><milestone unit="fol" n="215v"/> "Ic waen, hy dus leet doer haer heft.</l>
<l n="30945">"Doer haer en souts niemant vernoyen,</l>
<l>"Verbernde men die stat van Troyen.</l>
<l><pb n="3,81"/> "Wy soudens hem bidden altesamen,</l>
<l>"Waeren wy vroet, dat sy se namen.</l>
<l>"Soe seer hebben wy se verwracht</l>
<l n="30950">"Ende oec hebben wy ons bracht</l>
<l>"Soe ver van hare mynnen,</l>
<l>"Dat sy, om die coninghynnen,</l>
<l>"Tlant willen storen ende die stede.</l>
<l>"Des ware ons beter die vrede</l>
<l n="30955">"Teghen hem ende die soene,</l>
<l>"Want wy hebbens seer to doene.</l>
<l>"Van desen moert, van desen stryde,</l>
<l>"En blyf ickes meer aen uwe syde.</l>
<l>"Wat suldy doen nu meer voert?</l>
<l n="30960">"Van my wil ic dat ghy hoert:</l>
<l>"Ic vaer in sulcke lande wale,</l>
<l>"Daer ickes meer en hore tale.</l>
<l>"Wie mochte geherden desen noot?</l>
<l>"Ons waer veel beter die doot,</l>
<l n="30965">"Dan te leven in deser claghe.</l>
<l>"Ay lays! Ic heb ghesien die daghe,</l>
<l>"Den tyt, dat jaer, syt seker das,</l>
<l>"Dat hier so groet blytscap was,</l>
<l>"Dat in dit lant, na noch verre.</l>
<l n="30970">"Nye man was droeve noch erre,</l>
<l>"Noch tonghemake, noch in stryde;</l>
<l>"Nyemant en was, hy en was blyde,</l>
<l>"Ende oec weeldich ende rycke;</l>
<l>"Mer nu ist bedorven jamerlicke:</l>
<l n="30975">"Alt tvolc is droeve ende mat.</l>
<l>"Ay! Troyen, Troyen, edel stat,</l>
<l>"Die u nu siet ende wilen sach,</l>
<l>"Ic waen, hy u cume kynnen mach!</l>
<l>"Ghy en syt nu niet dat ghy weert,</l>
<l n="30980">"Alsoe seer sydy verteert!</l>
<l>"Ic en wil nummer, doer enighe miede,</l>
<l><pb n="3,82"/> "My ghesellen aen ulieden.</l>
<l>"Ic en wilt oec niet sien, lieve gesellen,</l>
<l>"Dat men dese stat sal vellen,</l>
<l n="30985">"Noch dat men vellet dese kerken,</l>
<l>"Die wy selven daden wercken.</l>
<l>"Sy synt ontrynt mit menschen bloede:</l>
<l>"Dies syn ons die Gade fel van moede.</l>
<l>"Onser ontfarmt hem nummermeer,</l>
<l n="30990">"Al dryven wy rouwe ende seer.</l>
<l>"Van hem en syn wy niet bescermt,</l>
<l>"Want hem onser niet en ontfermt.</l>
<l>"Wat mach ons dan in staden staen?</l>
<l>"Synt dat ons die Gade af gaen,</l>
<l n="30995">"Wy en connen gheen dinc voldryven;</l>
<l>"Doer Got! Laet dese sake blyven.</l>
<l>"Men nemer meer sulcken raet</l>
<l>"Daer dese sake by volgaet,</l>
<l>"Dat ons kynder niet en bederven,</l>
<l n="31000">"Die wy sien aldus onterven.</l>
<l>"Noch is in dese steed goet</l>
<l>"Menich man ryck ind vroet,</l>
<l>"Die beide silver ende gout</l>
<l>"Veel hebben in haer ghewout;</l>
<l n="31005">"Aen een syde sullen sy gaen</l>
<l>"Ende nemen ware saen,</l>
<l>"Dat elc van den synen doe</l>
<l>"Alsoe veel goets daertoe,</l>
<l>"Dat sy quyten al dit lant</l>
<l n="31010">"Van menghen groten viant,</l>
<l>"Ende verlossen onse lyff.</l>
<l>"Het is anders ghedaen, sonder blyff,</l>
<l>"Meret die nyt dus crachtelicke.</l>
<l><milestone unit="fol" n="216r"/> "Die monstre die syn al te rycke;</l>
<l n="31015">"Daer is in menghe sierheit groot:</l>
<l>"Ist so dattet ons coemt ter noot,</l>
<l><pb n="3,83"/> "So sal men nemen al ghemeen</l>
<l>"Gout, silver ende duere steen;</l>
<l>"Dat sal men eer den Griecken gheven,</l>
<l n="31020">"Eer wy alle laten tleven.</l>
<l>"Altemael des conincs scat</l>
<l>"Ende der baroen van der stat</l>
<l>"Blyven heym ende hebben vrede,</l>
<l>"Ende die edele heren mede.</l>
<l n="31025">"Nochtan mach die dinc volgaen,</l>
<l>"Sal men marcken ende verstaen</l>
<l>"Of die coninc is wys ende vroet</l>
<l>"Ende hy tot ons heft wille goet.</l>
<l>"Wat helpt? hier en is gheen ander speel.</l>
<l n="31030">"Verwonnen syn wy, siet hy wel;</l>
<l>"Hy siet algader onsen noot,</l>
<l>"Die jamerlic is ende groot.</l>
<l>"Hier en der coninc noch baroen</l>
<l>"Uytgaen noch die poert ontdoen!"</l>
<l n="31035">                Athenor sprac dus voer den raet;</l>
<l>Droefheit toenden hy in syn ghelaet,</l>
<l>Hy liet menghen heiten traen.</l>
<l>Al dat volc riep herde saen:</l>
<l>"Hy heft ghegeven goeden raet".</l>
<l n="31040">Menich versuchten die daerby staet</l>
<l>Ende menich hadder droeven moet.</l>
<l>Priame bidden sy dat hyt doet,</l>
<l>Dat men hem doer syne vrome,</l>
<l>Ende men der plaghen ave come</l>
<l n="31045">Des orlogens ende der elinden,</l>
<l>Des torments ende diere scinden.</l>
<l>Daer en is noch groot noch clene,</l>
<l>Sy en doent gherne alle ghemene</l>
<l>Ende sy en gheven haeren scat,</l>
<l n="31050">Om te behouden die stat.</l>
<l>Tierst dat gheen ghediet</l>
<l><pb n="3,84"/> Van des conincs have schiet,</l>
<l>Maecten Prianus groot seer.</l>
<l>Gheen man en mocht droeven meer:</l>
<l n="31055">Syn haer, dat wit van ouden was,</l>
<l>Scleet hy alsoft waer vlas;</l>
<l>Al bloet hy seer, hem en roect.</l>
<l>Hem selven gaf hy menghen vloec;</l>
<l>Het is wonder dat hy niet en wert onvroet,</l>
<l n="31060">Soe seer is vererret syn moet.</l>
<l>"O wy!" sprac hy, "ic ben verwaten,</l>
<l>"Want my alleen niet en haten</l>
<l>"Die Gade, - dat is dat ic claghe -</l>
<l>"Mer myn vrient ende myn maghe.</l>
<l n="31065">"Nyemant en vernoyet syn scade;</l>
<l>"Sy syn my al te fel in rade.</l>
<l>"Drie jaer en ist noch niet leden,</l>
<l>"Had men gheraden te fellen vrede,</l>
<l>"Eer Troylus ende Parys</l>
<l n="31070">"Verslaghen worden, in diere wys?</l>
<l>"So en en hier niet toe comen.</l>
<l>"Mer nu en macht niet syn benomen.</l>
<l>"Men sal te mynre groter scanden</l>
<l>"Dit volc copen uytten landen!</l>
<l n="31075">"So vele dinghe syn die my deren;</l>
<l>"Ic en cans alleen niet verweren!</l>
<l>"Teghen hem willen syt volbringhen:</l>
<l>"Dat rouwet my baven allen dinghen.</l>
<l>"Ic proeft ende marckt wel by hen</l>
<l n="31080">"In wat saken dat ic ben.</l>
<l>"O wy! Aventuere felle,</l>
<l>"Waerom sydy my dus wreden geselle!</l>
<l>"Tierst dady my so groet ghenade;</l>
<l>"Op dalrescoenste van den rade</l>
<l n="31085"><milestone unit="fol" n="216v"/> "Setty my, doe ghy my eret;</l>
<l>"Mer, doe ghy my van u keret,</l>
<l><pb n="3,85"/> "Hebdy my dorperlic weder</l>
<l>"Van hoghen gheworpen neder;</l>
<l>"Onder die voet ligh ic, onweerde,</l>
<l n="31090">"Arm ende katyf op deerde,</l>
<l>"Sonder hulp, dat ic meer blyden</l>
<l>"Worden en sal in mynen tyden,</l>
<l>"Ofdat ic ommermeer op stae;</l>
<l>"Dus ist best dat ic anegae.</l>
<l n="31095">"Sy syn avereen ghedreghen:</l>
<l>"Nummer en stryd icker teghen;</l>
<l>"Ic en cant verweren also als staet,</l>
<l>"Want ic en hebbe ghenen raet.</l>
<l>"Myn stat is al in haer ghewout,</l>
<l n="31100">"Sy en laten my silver noch gout;</l>
<l>"Doen dat sy willen, en cant ghedoghen</l>
<l>"Noch aenghesien mit mynen oghen;</l>
<l>"Ic wil gaen ter ander stede.</l>
<l>"My is leet dat sy maken vrede!"</l>
<l n="31105">                Wenende seer ende tonpass</l>
<l>Ghinc Prianus uytten palass;</l>
<l>Hy en mocht niet wel droever wesen.</l>
<l>Om syn doen sach elc na desen.</l>
<l>Alle die ghemeint wilt daerna,</l>
<l n="31110">Dat Athenor ten Griecken ga</l>
<l>Ende hy die waerheit wete dat,</l>
<l>Wat sy willen van der stat.</l>
<l>Eneas baden sy oec mede</l>
<l>Dat sy sprake om den vrede;</l>
<l n="31115">Mer Athenor hiet hem saen</l>
<l>Dat sy ter herberghen souden gaen,</l>
<l>Wanttet al te spade schynt.</l>
<l>Des daghes hadden seer ghepynt</l>
<l>Die ten doden hadden ghegaen,</l>
<l n="31120">Dat syt al hadden voldaen,</l>
<l>Beide verbernt ende bracht ter eerde.</l>
<l><pb n="3,86"/> Glaucus was mit groter weerde</l>
<l>Ghedraghen in die goede stede</l>
<l>Ende des nachs begraven mede;</l>
<l n="31125">Syne vriende ende syn maghe</l>
<l>Weenden daerom al totten daghe,</l>
<l>Syn vader ende Polidamas.</l>
<l>Een graf oec hem ghemaect was</l>
<l>Van marberen blaeu, roet ende groen;</l>
<l n="31130">Daer leid men hem in na synen doen;</l>
<l>Syn graf dat was scoen ende dier.</l>
<l>Men haelden oec uytter ryvier</l>
<l>Die scoen Penthiseleye mede,</l>
<l>Die was ghedraghen in die stede;</l>
<l n="31135">Daer mocht men groet misbaer scouwen</l>
<l>In die stat van den joffrouwen</l>
<l>Ende al dat volc van der stede.</l>
<l>Ic waen dat men se balsamen deede;</l>
<l>Synt dat die werlt yerst begonde</l>
<l n="31140">En sach nie man in enighe stonde</l>
<l>Dood begraven mit sulcker eer,</l>
<l>Noch daer men om weendet seer.</l>
<l>In haer lant was sy so ghevoert;</l>
<l>Fylomenys, die stoutte, swoert</l>
<l n="31145">Dat hy se soud voeren te lande.</l>
<l>Nie en sloech man so seer syn hande,</l>
<l>Als hy om die vrouwe deede.</l>
<l>So langhe hielt hy se in die stede,</l>
<l>Dat hy die waerheit weten mochte</l>
<l n="31150">Weder ment soende of vochte:</l>
<l>Hy en woud, om sterven noch om leven,</l>
<l>Die stat in hare noot begheven.</l>
<l>                Tiersten dat Helenen kynt</l>
<l>Dat ghedinghe ende parlement,</l>
<l n="31155">Maecten sy so groten rouwe das.</l>
<l><milestone unit="fol" n="217r"/> Des nachs, doet wel doncker was,</l>
<l><pb n="3,87"/> Quam sy totter heren rade</l>
<l>Om te bidden ghenade.</l>
<l>Athenor deed haer verstaen</l>
<l n="31160">Ende al den heren, sonder waen,</l>
<l>Dat sy te haeren man sal keren.</l>
<l>Doe sprac sy voer alle die heren:</l>
<l>"So sal hy my in cortten tyden</l>
<l>"Elc lit van den anderen snyden.</l>
<l n="31165">"Alse ghy sult daerbuten keren,</l>
<l>"Bidt den Griecken ende den heren</l>
<l>"Aver myn grote ongheval".</l>
<l>Athenor sprac: "Vrouwe, ic sal,</l>
<l>"Doer u, daertoe doen myn macht;</l>
<l n="31170">"Dies ben ic herde wel bedacht".</l>
<l>                Doe men den dach der sach verclaren,</l>
<l>En was der gheen langher sparen;</l>
<l>Athenor ende Eneas</l>
<l>Ghingen daer Aghamennon was.</l>
<l n="31175">Sy seiden hoe dat parlament</l>
<l>In die stat was gheeynt;</l>
<l>Aldaer waen ic dat sy spraken</l>
<l>Van haeren ghemeynen saken;</l>
<l>Oec daden sy grote bede</l>
<l n="31180">Om vrouwe Helenen mede.</l>
<l>Daerna vraegheden sy om den scat,</l>
<l>Wat sy wouden van der stat</l>
<l>Hebben, dat sy se rumen soude.</l>
<l>Doe sy dat wisten, sy en wouden</l>
<l n="31185">Ghinder niet meer altoes dinghen;</l>
<l>Mer ten yersten dat sy ghinghen,</l>
<l>Ghinc mit hem saen Ulixes,</l>
<l>Tydeus soene Dyomedes,</l>
<l>Omdat sy vertellen souden</l>
<l n="31190">Wat die Griecken hebben wouden.</l>
<l>Tierst dat sy in die stat quamen,</l>
<l><pb n="3,88"/> Warens die lude vro te samen,</l>
<l>Dat die coninghe quamen derbynnen;</l>
<l>Sy waenden wel leven mit mynnen</l>
<l n="31195">Ende een deel hebben haer ghevoech.</l>
<l>Het was nochtan een deel vroech!</l>
<l>Als die heren altesamen</l>
<l>Van der stat te rade quamen,</l>
<l>Der ginghen sy dinghen ende maken</l>
<l n="31200">Onder hem al sulcke saken,</l>
<l>Die behoren souden ten vrede</l>
<l>Tusschen die heren ende der stede.</l>
<l>Daer die raet was alremeeste</l>
<l>Wert daer een so grote feeste</l>
<l n="31205">Ende een so starc gherochte,</l>
<l>Dat mens cume gheloeven mochte,</l>
<l>Baven in des conincs sale;</l>
<l>Mer Benoit die makes hale,</l>
<l>Waeraf dat gherochte quam:</l>
<l n="31210">Hoert wat icker af vernam.</l>
<l>Pollites die had vernamen</l>
<l>Dat Penthiseleye was comen</l>
<l>In die sale op dien dach;</l>
<l>Van den bedde daer hy op lach</l>
<l n="31215">Stont hy op saen ende liep</l>
<l>Daer menich weende ende hulp riep;</l>
<l>Op haer viel hy in ommacht.</l>
<l>Men droech hem henen sonder cracht,</l>
<l>Sy droeghen hem danen aver doot:</l>
<l n="31220">Hierby wert dat gheluyt soe groot.</l>
<l>Dieghene die stonden int ghedinghe</l>
<l>Ende spraken onderlinghe,</l>
<l>Waenden dat des conincs kynder</l>
<l>Al ghewapent quamen ghinder</l>
<l n="31225">Om te vaen die twe heren.</l>
<l>Sonder enich wederkeren,</l>
<l><pb n="3,89"/> Dat ghedinghe scheit aldaer.</l>
<l><milestone unit="fol" n="217v"/> Die twe hadden groten vaer</l>
<l>Om haer lyf, dat seg ic u;</l>
<l n="31230">Mer doch soe stilde dat gehu.</l>
<l>Verveert waeren sy, syt seker das,</l>
<l>Totdat sy wisten wattet was.</l>
<l>Athenor nam se, seit men mie,</l>
<l>Ende leide se alle drie,</l>
<l n="31235">By des conincs Prians oerlove,</l>
<l>Mit hem in syn selves have,</l>
<l>Om syn beste daertoe te doen,</l>
<l>Beide ten payse ende ter soen.</l>
<l>Hier scryft Benoit dat hyt verriet</l>
<l n="31240">Palladium, mer dat en is niet.</l>
<l>                Athenor hevet verstaen,</l>
<l>Eer hem die heren ontgaen,</l>
<l>Van hem, die somme ende dien scat</l>
<l>Dien sy eysten van der stat;</l>
<l n="31245">Doe hyt hem had doen verstaen,</l>
<l>Rumden sy die stede saen.</l>
<l>Athenor hiet comen te samen</l>
<l>Alle die baronen by namen,</l>
<l>Eneas ende menich ghenoot;</l>
<l n="31250">Thof was daer uyttermaten groot.</l>
<l>Voer den rycken coninc Pryan</l>
<l>Ende oec voer alle syne man</l>
<l>Seid hy dat men hem woude:</l>
<l>"Hondert M bisantten van goude,</l>
<l n="31255">"Ellic dumen dicke, palmen breet,</l>
<l>"Ende also menich silveryn, Gotweet,</l>
<l>"X<hi rend='sup'>m</hi> jaer te hulpen te haeren scaden,</l>
<l>"Ende C<hi rend='sup'>m</hi> kerren gheladen</l>
<l>"Mit ghesteyntte, mit anderen goede,</l>
<l n="31260">"Soe dattet hem in staden stoede.</l>
<l>"Aldus wilde Dyomedes,</l>
<l><pb n="3,90"/> "Nestor ende die oude Ulixes,</l>
<l>"Uwer suster soen Thelamon,</l>
<l>"Minesteus ende Aghamennon.</l>
<l n="31265">"Ic waent, ons oec te gheven steet:</l>
<l>"Wert ons sy lief of leet,</l>
<l>"Wy en moghens, want dese stede</l>
<l>"En mach niet anders hebben vrede;</l>
<l>"So langhe hebben wy ghevochten,</l>
<l n="31270">"Al wouden wy nu, wy en mochten</l>
<l>"Niet verweren dit verdriet".</l>
<l>Pryan sprac: "Hier en doech niet</l>
<l>"Ghedaen, dan men mitter spoet</l>
<l>"Te samen brenghe alle dit goet;</l>
<l n="31275">"Mer tierst dat ment versament heft,</l>
<l>"Siet wel, eer men den heren gheft,</l>
<l>"Dat wy seker syn des vreden:</l>
<l>"Men moetet doen mit behendicheden".</l>
<l>Dus lavet Pryan al van desen,</l>
<l n="31280">Want ten mocht niet anders wesen;</l>
<l>Dit goet was achter die stede gesocht</l>
<l>Ende oec al te samen brocht.</l>
<l>                Eens daghes quam in die stede</l>
<l>Dyomedes ende Ulixes mede</l>
<l n="31285">Athenor spreken ende Eneas.</l>
<l>Alsoe ic int Wals las,</l>
<l>Ghescieden daer een wonder groot,</l>
<l>Al daer toe saghen al die ghenoot.</l>
<l>In Pallas kerke, al daer sy waeren,</l>
<l n="31290">Quam een groot volc mit eenre scaeren,</l>
<l>Omdat sy wouden, na haeren saken,</l>
<l>Grote sacrificie maken.</l>
<l>Sy sloeghen veel beesten daer</l>
<l>Voer Pallas opten outtaer,</l>
<l n="31295">Omdat sy se, na haeren sede,</l>
<l>Verbernen souden daer ter stede;</l>
<l><pb n="3,91"/> Mer sy en mochten in geenre manieren</l>
<l>Dat ontsteken mitten vieren,</l>
<l>Alsoe als te voren plach.</l>
<l n="31300"><milestone unit="fol" n="218r"/> Des maecten sy groot hantgesclach:</l>
<l>Alle waeren sy verveert,</l>
<l>Sy riepen tot haeren Gadewert;</l>
<l>Elc man vrucht ende docht</l>
<l>Wat gheen dinc beduyden mocht.</l>
<l n="31305">Doe liepen sy mit groten vaer</l>
<l>Al te Apollyns outaer:</l>
<l>Daerop leiden sy altehande</l>
<l>Haer sacrificie, haer offerande;</l>
<l>Oetmoedelicke mit groten ween</l>
<l n="31310">Stonden sy daer voer al ghemeen.</l>
<l>Sy staken der vuer inne, mer die brant</l>
<l>Die ghinc uyt altehant.</l>
<l>Alle diegheen die dit vernamen</l>
<l>Sloeghen haer hande al te samen,</l>
<l n="31315">Omdat die dinc also vergaet.</l>
<l>Niemant en weet syns levens raet.</l>
<l>Hier moegdy noch een teyken horen</l>
<l>Vreselicker dan te voren:</l>
<l>Een uyttermaten groet swart aren</l>
<l n="31320">Hoerd men daer roepen ende misbaren,</l>
<l>Syn gheluyt mocht men veer horen;</l>
<l>Al daer die lude stonden voren,</l>
<l>Die toe saghen van den meesten,</l>
<l>Hy nam die darme van den beesten:</l>
<l n="31325">Hy droech se al te Griecken scepen.</l>
<l>Die Troyen worden begrepen</l>
<l>In wanhape ende in vaer,</l>
<l>Die dit saghen apenbaer.</l>
<l>Van dien daghe waeren sy alle</l>
<l n="31330">In groten vaer van misvalle,</l>
<l>Want hem docht allen dies,</l>
<l><pb n="3,92"/> Dat dat bekennen deed verlies.</l>
<l>Mer die wyse Ulixes</l>
<l>Ende syn gheselle Dyomedes</l>
<l n="31335">Pensden wel in haeren synne,</l>
<l>Dattet beduyden haer ghewynne,</l>
<l>Doch ghebeerden sy also daer</l>
<l>Alsof sy hadden groten vaer,</l>
<l>Ende sy derom serich waeren,</l>
<l n="31340">Dat die lude soe misbaeren.</l>
<l>Oec seiden sy dat sy daden wel</l>
<l>Ten dienst, al wast dat hem misvel.</l>
<l>                Wat wonder wast, al sprekens die liede,</l>
<l>Daer al sulc dinc ghesciede.</l>
<l n="31345">Die Griecken vraegden al apenbaer</l>
<l>Calcas, ende hy seid dat waer:</l>
<l>"Dese dinc beteykent dat,</l>
<l>"Dat wy syn heren van der stat;</l>
<l>"En laet u altoes niet vernoyen".</l>
<l n="31350">                In groten rouwe syn die van Troyen</l>
<l>Ende oec in verdriet van synne.</l>
<l>Daer quam selven die coninghynne</l>
<l>Om te sachten der Gade moet,</l>
<l>Die ghinder groot offerande doet</l>
<l n="31355">Pallas ende oec Appollyn,</l>
<l>Om haer vrient te bet te syn.</l>
<l>Wat sy offert ofte biet,</l>
<l>Dat is een dinc dat niet en diet.</l>
<l>Die Gade toendent apenbaer,</l>
<l n="31360">Dat sy haer doen hadden ommaer:</l>
<l>Sy en ontfaen noch een noch ander.</l>
<l>Doe was ghesocht die scoen Cassander,</l>
<l>Om te segghen wattet duyden</l>
<l>Sulcke dinc als men daer sach.</l>
<l n="31365">Doch seid sy hem die tot haer quam,</l>
<l>Dat die Gade waeren gram</l>
<l><pb n="3,93"/> Ende Appollyn selven mede</l>
<l>Was vererret op die stede,</l>
<l>Want syn monster mit avermoede</l>
<l n="31370">Ontreynicht waer mit menschen bloede;</l>
<l><milestone unit="fol" n="218v"/> Mittien so en wouden sy niet ontfaen</l>
<l>Haer sacrificie, sonder waen;</l>
<l>Mer dus veel heft sy gheseet:</l>
<l>"Draeg se daer myn broeder leet,</l>
<l n="31375">"So sullen sy verbernen saen,</l>
<l>"Want die Gade sullen se ontfaen,</l>
<l>"Hector, die men so prysden".</l>
<l>Die lude daden dat sy wysden:</l>
<l>Het verbernden, daer syt saghen,</l>
<l n="31380">Al dat sy daertoe draghen.</l>
<l>Als alle die sake was ghedaen,</l>
<l>Syn sy ter herberghen ghegaen;</l>
<l>Een deel is haer moet ghesacht,</l>
<l>Dat haer offerande is volbracht</l>
<l n="31385">Ende sy versoent syn teghen die Gade,</l>
<l>Die haer offerande ontfinghen node.</l>
<l>                Tierst dat men verclaren sach</l>
<l>In der werlt den sconen dach,</l>
<l>Ghingen Athenor ende Eneas</l>
<l n="31390">Al daer dat Griexe heer was.</l>
<l>Athenor sprac selven voren:</l>
<l>"Heren," sprac hy, "wildyt horen,</l>
<l>"Wy syn gehaet baven al dinc,</l>
<l>"Van onsen heer den coninc,</l>
<l n="31395">"Van al den volc also wael,</l>
<l>"Omdat wy teghen u houden tael.</l>
<l>"Ghy weet wel, dat daerom es</l>
<l>"Dat wy gherne volmaken des,</l>
<l>"Dattet vrientscap weer ende vasten vrede</l>
<l n="31400">"Tusschen u ende der stede.</l>
<l><pb n="3,94"/> "Nu bid ic u, oft so vergaet,</l>
<l>"Dat die coninc om ons eer staet</l>
<l>"Ende hy ons wil doen ontlyven,</l>
<l>"Dat ghy ons niet en laet verdryven;</l>
<l n="31405">"Want, quaemt ons ten archsten nu,</l>
<l>"Wy mosten soeken hulp aen u."</l>
<l>                Ulixes antwoerden daer:</l>
<l>"Athenor, syt des sonder vaer.</l>
<l>"Ist dat ghy verliest die stat,</l>
<l n="31410">"Ghy sult heren wesen bat,</l>
<l>"Beid ghy ende Eneas,</l>
<l>"In Griecken, syt seker das,</l>
<l>"Dan ghy ye in Troyen wert.</l>
<l>"Ende al dat volc dat mit u vaert</l>
<l n="31415">"Sullen wy gheven, te haren bederve,</l>
<l>"In Griecken beid lant ende erve.</l>
<l>"Anders siet wel dat ghy syt</l>
<l>"Sonder loesheit ende nyt,</l>
<l>"Ende ghy ons doet uwen scat</l>
<l n="31420">"Mit trouwen hebben van der stat".</l>
<l>                Athenor seid altemale:</l>
<l>"Dat ghy eyschet, weet dat wale,</l>
<l>"Suldy hebben ten yersten doen</l>
<l>"Dat ghy ons wilt sweren soen".</l>
<l n="31425">                Siet, om dusdanen perlament,</l>
<l>Als ghy hiervoeren hebt bekent,</l>
<l>Waeren sy bericht van veel lieden</l>
<l>Dat dese heren Troyen verrieden.</l>
<l>Oec scryft Benoit in synen Wals,</l>
<l n="31430">Mer die reden die syn vals;</l>
<l>Ic en can gheweten noch verstaen</l>
<l>In ghenen buecken, sonder waen,</l>
<l>Wie die rechte sculdighe was,</l>
<l>Sonder die valsche Calcas,</l>
<l n="31435">Die tpert mit rade maken dede,</l>
<l><pb n="3,95"/> Daermede wan die stede.</l>
<l>Virgilius scryfter ons af bet</l>
<l>Dan Benoit int Walsche heft gheset:</l>
<l>Des wil ic volghen synen buecken</l>
<l n="31440">Ende die waerheit daeruyt suecken.</l>
<l>                Benoit scryft, doe die coninghe</l>
<l>Vernamen dat fel ghedinghe,</l>
<l>Dat tusschen theer was ende der stede</l>
<l><milestone unit="fol" n="219r"/> Ende dat men soud maken vrede.</l>
<l n="31445">Die scandelic was aen te gaen,</l>
<l>Wouden sy alle varen daen</l>
<l>Diegheen die, te dien tyden,</l>
<l>Tlyf hadden ontdraghen uyten stryde.</l>
<l>Aen Prianus namen sy oerlof</l>
<l n="31450">Ende rumden beid stat ende hof:</l>
<l>Sy en wouden niet beropen wesen</l>
<l>Noch oec tael houden van desen,</l>
<l>Daer die heren ende die baroen</l>
<l>Souden doen die scandelicke soen,</l>
<l n="31455">Omdat sy niet en wouden onteren</l>
<l>Hem selven mitten anderen heren.</l>
<l>Sy voeren henen hare straten,</l>
<l>Als lude die Griecken haten.</l>
<l>Waeren sy der een deel langher bleven,</l>
<l n="31460">Alle hadden sy der ghelaten tleven</l>
<l>Ende en waeren niet ontgaen,</l>
<l>Als ghy sult vernemen saen.</l>
<l>Daer vaer henen Fylomenys,</l>
<l>Seer bedroeft in mengher wys;</l>
<l n="31465">Van IJ<hi rend='sup'>m</hi> ridderen syn</l>
<l>Voert hy der V<hi rend='sup'>c</hi> ende tien;</l>
<l>Voer hem voert hy Pentiseleye,</l>
<l>Die so starc was in den reye:</l>
<l>Totdat die werlt eynden sal,</l>
<l n="31470"><pb n="3,96"/> Van al dat is ende wesen sal,</l>
<l>Sal men se prysen, ende moet wesen,</l>
<l>Ende van hare stoutheit lesen.</l>
<l>Op enen herden dueren waghen,</l>
<l>Scoenre dan wy noit en saghen,</l>
<l n="31475">Lach sy in pellen ende in sindale,</l>
<l>Ghebalsaemt uyttermaten wale,</l>
<l>Datter, om dat sonneschyn,</l>
<l>Gheen quade roeke en soude syn;</l>
<l>Van allen dien scoen joffrouwen,</l>
<l n="31480">Die daer quamen mitter vrouwen,</l>
<l>Diere dusent waeren bleven te leven</l>
<l>Ende XXX ende IIIJ<hi rend='sup'>c</hi> ende seven,</l>
<l>Sy maecten droefheit apenbaer.</l>
<l>In den lanxten dach van den jaer</l>
<l n="31485">En mocht men u vertellen niet</l>
<l>Den rouwe ende dat groet verdriet,</l>
<l>Dien haer volc dreef daeraven</l>
<l>Eer men se brachte te graven.</l>
<l>Haer graft costen veel van haven:</l>
<l n="31490">Mit groter eren was sy begraven.</l>
<l>Ic waen u niet en volscreve tdoen</l>
<l>Selve die wyse Salamoen;</l>
<l>Des mach icker te myn om gheven</l>
<l>Dat van my niet en is volscreven.</l>
<l n="31495">Fylomenys, die se had in hoeden,</l>
<l>Bracht se te lande mit armoede.</l>
<l>Loen heft hys sulc ontfaen</l>
<l>Als wy u hier doen verstaen:</l>
<l>Hy ende syn gheslechte algader</l>
<l n="31500">Hadden oec nae den vader,</l>
<l>Elcx jaers van den lande te lone</l>
<l>Te presentte IIIJ maghede scone.</l>
<l><pb n="3,97"/>                 Hier gae ickes aen Virgilius werck;</l>
<l>Omdat hy was so wysen clerck,</l>
<l n="31505">Ghetrouwe ic hem der waerheit bet</l>
<l>Dan yemant van der heydensche wet.</l>
<l>                Calcas ontsach hem van den vrede</l>
<l>Tusschen den heren ende der stede;</l>
<l>Ulixes nam hy tot synen rade</l>
<l n="31510">Ende seid, wert dat ment soenen dade,</l>
<l>Dat waer teghen der Gade ghebot:</l>
<l>Daden syt, so waeren sy sot;</l>
<l>Alle souden sy daerom werden gescent.</l>
<l>"Wat sal," sprac hy, "dat perlament</l>
<l n="31515">"Om vrouwe Helenen ende om den scat!</l>
<l>"Wy moghen wynnen al die stat,</l>
<l><milestone unit="fol" n="219v"/> "Daer scats in is oec so veel</l>
<l>"Dattet gaet al uytten speel!"</l>
<l>Ulixes sprac: "Ic en can bekynnen</l>
<l n="31520">"In welcker wys men quaem derbynnen".</l>
<l>Calcas sprac: "Men roep my dan</l>
<l>"Epefise, den tymmerman.</l>
<l>"Hy sal ons maken ene ors van houte,</l>
<l>"Groet ende van so menghe voute,</l>
<l n="31525">"Datter in wesen sullen dan</l>
<l>"Wel te ghemake V<hi rend='sup'>m</hi> man.</l>
<l>"Die coninghe die wile quamen,</l>
<l>"Troyen te hulpe altesamen,</l>
<l>"Hebben gherumt nu die stat.</l>
<l n="31530">"Des moghen wy se wynnen te bat.</l>
<l>"Ic wil men tors hier blyven laet.</l>
<l>"Wy sullent wel doen mit beraet,</l>
<l>"Dat syt treken in die stede.</l>
<l>"Dus sullen wyt wynnen dermede,</l>
<l n="31535">"Ende doen oec verstaen mit baden,</l>
<l>"Dat wyt doen ter eren den Gaden,</l>
<l><pb n="3,98"/> "Omdat sy moeten ons heer</l>
<l>"Gheleiden aver dat wilde meer".</l>
<l>Dus was ghemaect, by Calcas rade,</l>
<l n="31540">Dat pert daer al af quam die scade.</l>
<l>Soe groet was die hulten wreen</l>
<l>Dattet ghelyc enen berghe scheen,</l>
<l>So hoghe wast ende oec soe groot;</l>
<l>Daeraen lach al der stede doot.</l>
<l n="31545">Ende tiersten dattet was al volmaect,</l>
<l>- Wat helpt der waerheit missaect -</l>
<l>Sy ghingen daerin alle dese heren,</l>
<l>Die ic u sal noemen leren:</l>
<l>Tessandrus ende Helenus,</l>
<l n="31550">Ulixes ende Menelaus,</l>
<l>Mathoon ende coninc Thoas,</l>
<l>Epesis selven ende Thomas,</l>
<l>Ende Pierus Neptolonus,</l>
<l>- Dese noemt ons Virgilius, -</l>
<l n="31555">Menghen coninc ende mit hem dan,</l>
<l>Waen ic, wel V<hi rend='sup'>m</hi> man.</l>
<l>                Dus seghet dat sy den vrede</l>
<l>Vaste swoeren alle der stede</l>
<l>Ende sy oec ontfinghen dat goet,</l>
<l n="31560">Dat hiervoren ghenoemt stoet;</l>
<l>Daermede daden die baroen</l>
<l>In beiden syden vasten soen.</l>
<l>Helenen lieten sy aldaer</l>
<l>Ende deden verstaen al averwaer,</l>
<l n="31565">Wert dat alsoe ghesciede</l>
<l>Dat sy quamen onder die lieden,</l>
<l>Ten mochte nummermeer gheblyven</l>
<l>Die lude en souden se ontlyven;</l>
<l>Mer, als sy te lande waeren,</l>
<l n="31570">Souden sy weder om doen vaeren.</l>
<l>Oec so ghewaghet Benoit das,</l>
<l><pb n="3,99"/> Dat Athenor ende Eneas</l>
<l>Berieden dat dat grote pert</l>
<l>In die stat ghetoghen wert,</l>
<l n="31575">Ende sy niet eer te scepe en ghingen,</l>
<l>Eer sy saghen in waeren dinghen</l>
<l>Dat die mueren waeren ghevelt</l>
<l>Ende dat pert daerin vaert mit gewelt.</l>
<l>Oec en ghewaghet hy niet das,</l>
<l n="31580">Dat yemant in den ors was</l>
<l>Ende haer viande daerbuten laghen,</l>
<l>Diet mitten oghen aensaghen.</l>
<l>Dit schynt boerde in alre wys:</l>
<l>Hoert, ons scryft dus Virgilius.</l>
<l n="31585">                Correbus, een ridder scoen,</l>
<l>Des conincs soen van Migdoen,</l>
<l>Was tien tyden te Troyen comen,</l>
<l>Want hy maer had vernomen</l>
<l><milestone unit="fol" n="220r"/> Dat daer hulpe was te doen.</l>
<l n="31590">Des bracht hy menghen ridder coen.</l>
<l>Langhe wyle had hy ghemynt,</l>
<l>Alsoe als ic hebbe bekynt,</l>
<l>Des conincs dochter, die scoen Cassandre.</l>
<l>Hy had bet ghemynt een andre,</l>
<l n="31595">Want hy derom syn leven liet;</l>
<l>Mer hy en was die yerste niet</l>
<l>Die om die vrouwe verloer syn leven;</l>
<l>Hy en is die leste oec niet bleven,</l>
<l>Lichtelic yet dat dert den sieken.</l>
<l n="31600">Al dit seg ic by den Griecken,</l>
<l>Die, doer hem, also ghebeerden</l>
<l>Alsof sy hem doer hem verveerden.</l>
<l>Sonder oerlof rumden sy tlant:</l>
<l>In haer lodyen staken sy den brant,</l>
<l n="31605">In dier ghelycke, in die ghebaer,</l>
<l>Alsof daer gheen keren en waer;</l>
<l><pb n="3,100"/> Wel IIJ dusent seile ofte mee</l>
<l>Lieten sy staen teghen die see.</l>
<l>Des waeren die Troyene blyde:</l>
<l n="31610">Sy wanen quyt syn van den stryde.</l>
<l>Den Gaden baden sy van der meer,</l>
<l>Dat sy mosten al dat heer</l>
<l>Doen verdrincken altesamen,</l>
<l>Eer sy nummer in Griecken quamen.</l>
<l n="31615">                Doe sy so ver waeren ter see,</l>
<l>Dat men se sien en mocht niet mee,</l>
<l>Seilden sy aen Thenedoen,</l>
<l>Daer menich rycke baroen</l>
<l>Wonende eer men Troyen belach;</l>
<l n="31620">Mer het was op dien dach</l>
<l>Sonder lude ende al verheert,</l>
<l>Want die Griecken haddent verteert.</l>
<l>Daer voeren sy ligghen tiere stont:</l>
<l>Hem waren die weghe cont.</l>
<l n="31625">Die Troyene waenden wale</l>
<l>Dat sy weren altemale</l>
<l>In Griecken, dies waeren sy blyde.</l>
<l>Die poerten ontdaden sy wyde</l>
<l>Ende ghingen wandelen op dat velt,</l>
<l n="31630">Daer sy ducke mit ghewelt</l>
<l>Ghestreden hadden op die Gryffoen:</l>
<l>"Hier laghen die Mirmidoen,</l>
<l>"Hier Ulixes, hier Machaoen,</l>
<l>"Hier Dyomedes, hier Thelamoen;</l>
<l n="31635">"Hier plach te staen die scepinghe".</l>
<l>Aldus spraken sy onderlinghe.</l>
<l>Mittien quamen sy ghegaen</l>
<l>Daer sy dat pert saghen staen;</l>
<l>Daer en was ridder noch ghenoot</l>
<l n="31640">Hem en wonderde dat was so groot.</l>
<l>Thuneates die riet dat,</l>
<l><pb n="3,101"/> Dat ment haelden in die stat.</l>
<l>Niet en weet ic of hyt deede</l>
<l>Doer valsche behendichede,</l>
<l n="31645">Ic waen tongheval dat woude.</l>
<l>Mer Capys sprac alse die boude</l>
<l>Ende ander lude meer dan twee:</l>
<l>"Men werp den duvel in die see,</l>
<l>"Of men staker aen enen brant,</l>
<l n="31650">"Of men doerbaert altehant</l>
<l>"Ende sien watter in is ghedaen!"</l>
<l>Dus en wisten sy wat bestaen,</l>
<l>Men en wister wat mede doen.</l>
<l>Doe quam daer Lacoen,</l>
<l n="31655">Neptunus pape; hem volgden naer</l>
<l>Van lude een grote scaer.</l>
<l>Hy riep: "Katyve, sydy verwaten!</l>
<l>"Waendy dat die Griecken laten</l>
<l>"Hier enich dinc tonser vromen?</l>
<l n="31660">"En ist niet wel condt uwer sommen</l>
<l>"Hoe vals dat Ulixes sy?</l>
<l><milestone unit="fol" n="220v"/> "Hier syn in lude, gheloves my,</l>
<l>"Of het is ghemaect om dat</l>
<l>"Om te breken die stat,</l>
<l n="31665">"Of dat men daeraen moghe sien</l>
<l>"Die dinghe die in der stat ghescien;</l>
<l>"Ommer ister quaet aen yet:</l>
<l>"Daerom en lovet den Griecken niet".</l>
<l>Daer hy dit riep mit groter cracht,</l>
<l n="31670">Nam hy in die hant enen scacht</l>
<l>Ende scoot dat pert op synen buyc,</l>
<l>Dat en liet hy doer nyemants gehuyc;</l>
<l>Dat lude recht in dier ghebaer</l>
<l>Als een huys dat ydel waer.</l>
<l n="31675">Nu merct herde wel in desen,</l>
<l>En hadt al niet verdoemt ghewesen,</l>
<l><pb n="3,102"/> So menich vroem man als daer was,</l>
<l>Sy hadden gheproeft das</l>
<l>Wat daerin beslaten waer.</l>
<l n="31680">Weet dat wel al apenbaer,</l>
<l>Had men gehoert Lacoen,</l>
<l>So stonde noch hoghe Ylioen</l>
<l>Ende daertoe menich edel sale,</l>
<l>Die ghemaket was al te wale.</l>
<l n="31685">                Mittien dat sy dus studeerden,</l>
<l>Quamen van den lande die hierden</l>
<l>Ende brachten voer den coninc</l>
<l>Ghevaen enen jonghelinc,</l>
<l>Enen Griec, - als ons die buecke oerconde, -</l>
<l n="31690">Syn hande op synen rugghe ghebonden,</l>
<l>Die hem selven aventuerden</l>
<l>Ende op syn lyf al willens kuerden</l>
<l>Te sterven, des was hy coen,</l>
<l>Of die stat den Griecken te doen.</l>
<l n="31695">Daer die hierden denghenen brochte,</l>
<l>Liepen sy hem besien al die mochte</l>
<l>Ende maecten daermede haeren spot.</l>
<l>Mer nu es is niemant soe sot,</l>
<l>Wilt hy hem daeraen keren,</l>
<l n="31700">Hy en mach aen desen leren,</l>
<l>Wilt hy, van hoe fellen doen</l>
<l>Dat sy noch syn die Gryffoen.</l>
<l>Daer hy stont by die Troyene</l>
<l>Begonst hy hier ende daer te siene.</l>
<l n="31705">"Wat borghe," sprac hy, "of wat lande</l>
<l>"Sal my houden voer die viande,</l>
<l>"Ofte wat sal myns gheschien?</l>
<l>"Ic en mocht in Griecken niet ontflien.</l>
<l>"Al woud men my laten gaen,</l>
<l n="31710">"Want men wilter my verslaen!"</l>
<l><pb n="3,103"/> Hem allen ontfarmden der talen</l>
<l>Ende seiden: "Vrient, segt sonder halen,</l>
<l>"Wanen dattu bist ghebaren,</l>
<l>"Waeromme du heves dyn lant verlaren".</l>
<l n="31715">Mittien hy dese tale began.</l>
<l>"Her coninc," sprac hy, "nu hoert my dan,</l>
<l>"Ic wil dy waer te weten doen.</l>
<l>"Myn naem die is Symeoen,</l>
<l>"Ic en lieghes niet; oec wildyt horen,</l>
<l n="31720">"Ic ben van Griecken ghebaren.</l>
<l>"Al heft my daventuer gheraect</l>
<l>"Onsalich, arm katyf ende naect,</l>
<l>"Sy en maect my nummer loghenar.</l>
<l>"Ghy hebt wel gehoert die maer</l>
<l n="31725">"Van Palamedes, dien algader</l>
<l>"Die Griecken proeven verrader;</l>
<l>"Syn maech was ic herde naer;</l>
<l>"Myn vader senden my, dat is waer,</l>
<l>"Mit hem, - hy en is gheen ryck man -</l>
<l n="31730">"Hier, doet orloghe yerst began.</l>
<l>"Die wile dat hy coninc was</l>
<l>"Van den heer, syt seker das,</l>
<l><milestone unit="fol" n="221r"/> "Ic waen dat ic somwile wael deede,</l>
<l>"Sy wetent noch som in der stede;</l>
<l n="31735">"Mer synt dat vals Ulixes</l>
<l>"Verraden bestont Palamedes,</l>
<l>"Ende icken in den wych verloes,</l>
<l>"Dreich ic Ulixes altoes</l>
<l>"Dat ic noch syn leve name,</l>
<l n="31740">"Waert dat ic te lande quame;</l>
<l>"Dit was myn begherte al;</l>
<l>"Hieraf quam my tongheval.</l>
<l>"Doer desen dinc, doer desen nyt,</l>
<l>"Quam Ulixes te mengher tyt</l>
<l n="31745">"Ende had ghern ghemaect dat,</l>
<l><pb n="3,104"/> "Dat ic had ghewesen gehaet.</l>
<l>"Hem en was niet meer temoede sachte,</l>
<l>"Eer hyt mit Calcas volbrachte</l>
<l>"Dat men my daer soud ontlyven;</l>
<l n="31750">"Mer wat helpt? ic en mach niet blyven,</l>
<l>"Ic moet doch sterven als een dief.</l>
<l>"Of ghy hebt die Griecken lief,</l>
<l>"Ende ghy nu weet, so verslaet my,</l>
<l>"Ic waent Ulixes wille sy;</l>
<l n="31755">"Hieraen moegdy lieve doen</l>
<l>"Uwen neve Thelamoen".</l>
<l>                Alle die lude vraegden das</l>
<l>Hoet hier aen bracht Calcas,</l>
<l>Dat hy hem was van quader gonst.</l>
<l n="31760">Hy, die vroet was van Griexer const,</l>
<l>Sprac bevende, ghelyc den siecken:</l>
<l>"Ducwille wouden die Griecken</l>
<l>"Troyen laten ende thuys vaeren.</l>
<l>- "Ic woude, syt hadden ghedaen, twaeren, -</l>
<l n="31765">"Want sy waeren strydens moede;</l>
<l>"Mer so letten se die vloede,</l>
<l>"Die storm ende oec die wynt.</l>
<l>"Oec gheviel hier een wonder synt;</l>
<l>"Doe dat pert volmaect was,</l>
<l n="31770">"Ghy moghet selven maercken das,</l>
<l>"Was hier donderweder soe groot.</l>
<l>"Doer dese vrese, doer dese noot,</l>
<l>"Was ghesent Euripulus</l>
<l>"Te Delphos, in Apollinis bedehuus,</l>
<l n="31775">"Die bracht mare ende seid o wach,</l>
<l>"Ghelyc doe men in Aulis lach,</l>
<l>"Ende daer was Efegenia</l>
<l>"Ter doot gheslaghen herde na,</l>
<l>"Om te hebben den wynt goet.</l>
<l n="31780">"So mostet nu costen menschenbloet,</l>
<l><pb n="3,105"/> "Soud men te lande wedervaeren.</l>
<l>"Dit deed menghen misbaren,</l>
<l>"Want elc man was in sorghen,</l>
<l>"Dat hy dweder moste borghen.</l>
<l n="31785">"Doe trac Ulixes voer die lude</l>
<l>"Calcas ende seid: ""Vrient, bedude</l>
<l>""Wien die Gade hebben willen"".</l>
<l>"Men mocht den storm niet verstillen</l>
<l>"Mit niemande dan mit mynen lyve.</l>
<l n="31790">"Hy sweech der daghe IJ werf vyve</l>
<l>"Eer hy my noemden, in dier ghebaer</l>
<l>"Alsoft hem leet te segghen waer.</l>
<l>"Hierom was groot hantgheslach,</l>
<l>"Des doets die hem elc ontsach.</l>
<l n="31795">"Doe men my noemden, waeren sy ontgaen.</l>
<l>"Des daghes doe men my soud verslaen,</l>
<l>"Ontscloet ic mit groter pyne</l>
<l>"Ende brac mynen vingherlyne;</l>
<l>"Ic ontsloep saen in een broec.</l>
<l n="31800">"Des snachs was om my ghesoec,</l>
<l>"Mer sy mosten my verliesen:</l>
<l>"Ic decten my soe in den biesen</l>
<l>"Daerin, lie ic, dat ic lach,</l>
<l><milestone unit="fol" n="221v"/> "Tot ic se henen seilen sach.</l>
<l n="31805">"Nu ben ic in hopen niet,</l>
<l>"Dat my ommermeer ghesciet</l>
<l>"Te sien vader ofte maghe</l>
<l>"Ofte kynder die ic ghern saghe;</l>
<l>"Mer ic hebbe des groten vrucht</l>
<l n="31810">"Dat sy se, doer myne vlucht,</l>
<l>"Ontlyven sullen allegader.</l>
<l>"Nu bid ic dy, her coninc vader,</l>
<l>"Doer Hectors siele, dyns lieve kynts,</l>
<l>"Doer al dieghene die du myns,</l>
<l n="31815">"Ende doer waerheit ende doer trouwe,</l>
<l><pb n="3,106"/> "Dier ic, arme, luttel scouwe</l>
<l>"In die werlt averal,</l>
<l>"Ontfarm dy myns ongheval</l>
<l>"Ende die doot die Ulixes woude,</l>
<l n="31820">"Dat ic mit recht ontgoude".</l>
<l>                Syneoen weenden, als hy dus loech</l>
<l>Ende hy die Troyene bedroech;</l>
<l>Alle baden sy voer syn lyf.</l>
<l>Pryan selven hiet den katyf</l>
<l n="31825">Ontbinden voer syn man;</l>
<l>Mit haefschen woerden sprac hy en an:</l>
<l>"Wie dattu bist, hets my alleen;</l>
<l>"Verghet den rouwe ende den ween</l>
<l>"Dattu Griecken heves verloren;</l>
<l n="31830">"Blyft mit ons, ende latet my horen</l>
<l>"Waerom dit pert ghemaect sy</l>
<l>"Ende wat beduyt, des bid ic dy,</l>
<l>"Weder dattet syn gotlicheden</l>
<l>"Of dat men der wil orloghen meden".</l>
<l n="31835">Syneoen, die wel syn lesse</l>
<l>Conste, - wacht der verradenisse, -</l>
<l>Hief op sy hande in dien stonde,</l>
<l>Die hem waeren saen ontbonde,</l>
<l>Totter sonnen ende seide:</l>
<l n="31840">"Dat seg ic by der gotlicheide</l>
<l>"Van der sonnen, die van den trone</l>
<l>"Al der werlt lichtet scone,</l>
<l>"Dat ic u sal segghen waer.</l>
<l>"Synt dat sy my groten vaer</l>
<l n="31045">"Daden, so waen icket sonder sonde</l>
<l>"Doen, dat ic haer sake oerconde,</l>
<l>"Die sy langhe hebben verholen;</l>
<l>"Want ic hem langhe ben ontscolen</l>
<l>"Ende ic te Troyen ben ontfaen,</l>
<l n="31850">"Wil icket u al doen verstaen.</l>
<l><pb n="3,107"/> "Die Griecken hapen talre tyt,</l>
<l>"Synt dat sy yerst hielden stryt,</l>
<l>"Seg ic, dat altegader was</l>
<l>"Aen die Gadynne Pallas;</l>
<l n="31855">"Mer, synt dat die vals Ulixes</l>
<l>"Ende die felle Dyomedes</l>
<l>"Begonsten dit felle doen,</l>
<l>"Dat sy dat palladioen,</l>
<l>"Mit haeren onreynen handen</l>
<l n="31860">"Dorsten uytten heylighen landen</l>
<l>"Alsoe dorperlicke stelen,</l>
<l>"Worden wy vervloect in velen;</l>
<l>"Ende seg u in welcke saken.</l>
<l>"Synt sy begonsten die tentten naken</l>
<l n="31865">"Dochten sy ons bernen ghereet:</l>
<l>"Wy saghen van haer lopen dat sweet,</l>
<l>"Sy verscudden scilt ende speer,</l>
<l>"Daert menich man sach in dat heer;</l>
<l>"Dit teyken toende Pallas.</l>
<l n="31870">"Mittien riep lude Calcas,</l>
<l>"Dat men voer aver die see,</l>
<l>"Men wonne Troyen nummermee,</l>
<l>"Sy en waren des selven bade</l>
<l>"Dat sy die beelde van hare Gade</l>
<l>"..........</l>
<l n="31875">"Ten is om el niet twaren</l>
<l>"Dat sy nu syn wech ghevaren,</l>
<l><milestone unit="fol" n="222r"/> "Dan om te doen sulcke dinc;</l>
<l>"Ende als ghy mynts waent, her coninc,</l>
<l>"Sullen sy hier wesen tuwen scade.</l>
<l n="31880">"Dus hevet al Calcas beraden.</l>
<l>"Omdat verbolghen was Pallas,</l>
<l>"Soe riet hem dit mede Calcas,</l>
<l>"Dat sy, doer der Gadynne weerde,</l>
<l>"Dese vrome van desen peer de</l>
<l n="31885"><pb n="3,108"/> "Maecten, want sy haddens noot.</l>
<l>"Hy riet te makene soe groot</l>
<l>"Dat mit gheenre behendicheden</l>
<l>"Brenghen en soud in die steden,</l>
<l>"Dat men die stat, of men se sochte,</l>
<l n="31890">"Doer Pallas niet wynnen en mochte.</l>
<l>"Siet, haddy dit beelt tebroken,</l>
<l>"Het waer te seer op u ghewroken:</l>
<l>"Ghy hadt verlaeren lant ende stat.</l>
<l>"Mer des gan ic den Griecken bat:</l>
<l n="31895">"Had hyt ghetoghen oec in die poert,</l>
<l>"Al Asien weder ende voert</l>
<l>"Waer dan u in hant ghegaen".</l>
<l>                By desen woerden, sonder waen,</l>
<l>Die wenende sprac aldus Syneoen</l>
<l n="31900">Voer menghen hoghen baroen,</l>
<l>Wert ghewonnen gheen stat;</l>
<l>Die Achilles niet en maecten mat,</l>
<l>Noch alle die Griecken in X jaeren,</l>
<l>Verwan hy alleen, twaren.</l>
<l n="31905">Noch ghescieden meerre wonder:</l>
<l>Dat ty ic Calcas bysonder,</l>
<l>Dat hyt mit toveryen deede:</l>
<l>Daer sy stonden, die van der stede</l>
<l>Ende daermede Laocoen,</l>
<l n="31910">Saghen sy comen tenen doen</l>
<l>Twee serpenten ende niet mee,</l>
<l>Gheswommen al doer die see.</l>
<l>Tierst dat sy te lande quamen</l>
<l>Vloe dat volc wech altesamen,</l>
<l n="31915">Beide blode ende coene.</l>
<l>Sy coren uyt Laocoene:</l>
<l>Twe kynder, die hy had weert,</l>
<l>Bevloechten sy in haren .....</l>
<l>Ende daden sy voer synen oghen.</l>
<l n="31920"><pb n="3,109"/> Die vader en const niet ghedoghen,</l>
<l>Hy soud hem in staden staen;</l>
<l>Mer sy namen hem mede saen</l>
<l>Ende verbeten hem oec doot.</l>
<l>Al was syn hulpgheroepe groot,</l>
<l n="31925">Niemant en stont hem in staden,</l>
<l>Want een yghelic ontsach hem scaden.</l>
<l>Ten yersten dat sy danen schieden,</l>
<l>Wert daer tale van den lieden,</l>
<l>Dat hy by dien vermoert wert,</l>
<l n="31930">Omdat hy scieten dorst dat pert.</l>
<l>Sy ghingen ghemenenlicke derwert</l>
<l>Ende haeldent ter stedewert.</l>
<l>Doet niet en mocht in die poert,</l>
<l>Hebben sy den muer ghescoert,</l>
<l n="31935">Dat selve stuc dat wilen maecten</l>
<l>Appollo, die welgheraecten,</l>
<l>Ende Neptunus, syn gheselle.</l>
<l>Doe loech Ulixes die felle!</l>
<l>Die vrouwe ende die joffrouwen</l>
<l n="31940">Ghinghent te wonder aenscouwen,</l>
<l>Dat grote pert, dat onghedude,</l>
<l>Al vol starcker ghewapender lude!</l>
<l>                O wy! Troyen, holpt yet ghecroent,</l>
<l>Hoe jamerlicke sydy ghehoent!</l>
<l n="31945">Edele, stoutste orloghesliede,</l>
<l>Hoe quamt dat u dat ghesciede!</l>
<l><milestone unit="fol" n="222v"/> O wy! Vermaerde Ylioen,</l>
<l>Verraden heeft dy Syneoen!</l>
<l>                Men seghet dat hem IIJ werf ontvacht</l>
<l n="31950">Eert in quam mit groter cracht,</l>
<l>Ende men die wapen hoerden clincken;</l>
<l>Nochtant en wilde sy hem niet bedincken.</l>
<l>Cassandre, des conincs dochter,</l>
<l><pb n="3,110"/> Riep lude ende veel onsochter:</l>
<l n="31955">"Waer wildy daermede, o wacharme!</l>
<l>"Waerom en siedy syn felle darme?</l>
<l>"Ghy dunct my al te seer dolen.</l>
<l>"Uytten perde sullen comen volen,</l>
<l>"Diet sullen verteren al</l>
<l n="31960">"Dat in Troyen leven sal!"</l>
<l>Men en achten en twint der woerden</l>
<l>Die men hoer roepen hoerden,</l>
<l>Niet meer dan men haer deed te voren;</l>
<l>By dien wert die stat verloren.</l>
<l n="31965">                Schier daerna soe quam die nacht;</l>
<l>Dat dol volc, dat el niet en acht</l>
<l>Dan om singhen ende om dranc,</l>
<l>Ghinc al slapen eer yet lanc.</l>
<l>Die Griecken wisten dit doen:</l>
<l n="31970">Sy quamen van Thenedoen</l>
<l>Ghevaeren by der scoenre maene;</l>
<l>Die leitsman deed hem te verstaen</l>
<l>Mit enen vuer die rechte vaert.</l>
<l>Diegheen die waeren in dat pert</l>
<l n="31975">Ontsloet Syneoen ende hiet se uytcomen,</l>
<l>Dat hem Got moet verdoemen!</l>
<l>Sy lieten hem uyt mit eenre lyne;</l>
<l>Die felle Ulixes ende die syne,</l>
<l>Tassandrus ende Stelenus,</l>
<l n="31980">Pirrus ende Menelaus,</l>
<l>Machon ende Achamas,</l>
<l>Epesis ende die coene Thoas,</l>
<l>Dese ghingen in die stat.</l>
<l>Alt volc was van wyne sat:</l>
<l n="31985">Dit is dierste doghet die ic vernam</l>
<l>Dat van dronckerscepe quam.</l>
<l>Wel V<hi rend='sup'>m</hi> hadden sy der daer</l>
<l>Volcs ghewapent tot eenre scaer;</l>
<l><pb n="3,111"/> Die wechters versloeghen sy saen</l>
<l n="31990">Ende hebben die poerten ontdaen.</l>
<l>Som waeren sy incomen mit ghewelt,</l>
<l>Daer dic mueren waeren ghevelt;</l>
<l>Som quamen sy ter poerten inne.</l>
<l>Nu hoert wat wonder ic hier beghynne.</l>
<l n="31995">                Dit was recht ten selven stonden</l>
<l>Dat tvolc yerst slapen begonden;</l>
<l>Eneas scliep ende ander liede.</l>
<l>Hoer wat wonder hem ghesciede:</l>
<l>Voer hem sach hy Hector staen,</l>
<l n="32000">Bestort mit bloede ende so ghedaen</l>
<l>Als hy doe was, seer onweerde,</l>
<l>Achilles sleipten mit synen peerde,</l>
<l>Dat gordel om syne been,</l>
<l>Dat Ayax was, als het wel scheen.</l>
<l n="32005">Eneas weenden al daer hy scliep;</l>
<l>Mit droever stemmen dat hy riep:</l>
<l>"Wanen coemstu dus droefelicke,</l>
<l>"Bloeme van alle eertrycke,</l>
<l>"Hector, edele Troyen,</l>
<l n="32010">"Dat ic u aldus soud sien,</l>
<l>"Na dus jamerlicke moert</l>
<l>"Als ghesciet is voer dese poert!</l>
<l>"Waerom is bebloet dus seer</l>
<l>"Dyn aenschyn, wel lieve heer?"</l>
<l n="32015">Hy en berichten hem niet daeraf,</l>
<l>Mer een versuchten dat hy gaf.</l>
<l>"Vlie henen," sprac hy, "Venus kynt,</l>
<l>"Der vrouwen die alle dinc verwint!</l>
<l>"Maect u henen uyt desen vuere!</l>
<l n="32020"><milestone unit="fol" n="223r"/> "Die viande syn bynnen muere.</l>
<l>"Troyen vallet! Nu es ghenoech</l>
<l>"Pryame ghegeven syn ghevoech:</l>
<l><pb n="3,112"/> "Hy en mach nu niet meer mit vrouden</l>
<l>"Die stat van Troyen houden!</l>
<l n="32025">"Den Gaden beghynnes te vernoyen,</l>
<l>"Dat hy so langhe is heer van Troyen!</l>
<l>"Vaer wech! het is voersproken,</l>
<l>"Troyen moet nu syn tebroken!</l>
<l>"Hadden ons die Gade niet ghedeert,</l>
<l n="32030">"Ic had alleen die stat verweert;</l>
<l>"Mer ons letten seer die Gade.</l>
<l>"Hieraf ben ic tot u een bade,</l>
<l>"Dattu sult dolen in die see</l>
<l>"Ende een stat maken ommermee,</l>
<l n="32035">"Die thoeft van eertryck sal wesen".</l>
<l>Van hem schiet hy saen na desen.</l>
<l>                Eneas woenden mit synen vader;</l>
<l>Die woninghe die was allegader</l>
<l>Al mit sconen boemen bevaen.</l>
<l n="32040">Doch hevet Eneas verstaen,</l>
<l>Tierst dat hy was ontwake,</l>
<l>Dit is een waer sake</l>
<l>Dat hem seide Hectors geest,</l>
<l>Daer hy een deel af was ghevreest.</l>
<l n="32045">Mittien so hoerden hy grote slaghe</l>
<l>Ende vernam der Griecken laghe;</l>
<l>Hy hoerden vallen dat edel huys,</l>
<l>Daer wilen in woenden Deiphebus,</l>
<l>Ende hy hoerden haer ende daer</l>
<l n="32050">Menghen man roepen van vaer.</l>
<l>Syn wapen toech hy an;</l>
<l>Hy pensden, als een coen man,</l>
<l>Dat goet wer sterven in den stryt,</l>
<l>Want het moet wesen in cortter tyt.</l>
<l n="32055">Tierst dat hy hem setten ter weer,</l>
<l>Quam hem te hulpen een groet heer.</l>
<l>Mittien hy Pantus versiet,</l>
<l><pb n="3,113"/> Die wile torloghe ontriet;</l>
<l>Ic waen, hem niet en jaghet die weelde:</l>
<l n="32060">Ghedraghen bracht hy Apollyns beelde</l>
<l>Ende syn neefkyn gheleit, Gotweet.</l>
<l>Ter seewert volghden hy ghereet;</l>
<l>Hy riep: "Pantus, waer souttu vlien!</l>
<l>"Wat sal onser gheschien!"</l>
<l n="32065">Hy riep lude: "O wy! o wach!</l>
<l>"Nu is comen ons sterfdach.</l>
<l>"Die Griecken hebben die stat ontsteken!</l>
<l>"Tors, dat wy niet en wouden breken,</l>
<l>"Gheeft menghen man uyt van hoghen;</l>
<l n="32070">"Syneoen, die ons hevet bedroghen,</l>
<l>"Is die wreeste van hem allen.</l>
<l>"Ten poerten coemt al in ghevallen</l>
<l>"Dat lant van Griecken ende Athenen</l>
<l>"Mach gheleesten al ghemenen.</l>
<l n="32075">"Sulcke hebben beseten die straten,</l>
<l>"Die niemande ontlopen laten".</l>
<l>                Als dat Pantus deed verstaen,</l>
<l>Liep Eneas in dat vuer saen;</l>
<l>Hem volghden die stoutte Piripheus,</l>
<l n="32080">Ypanis ende Epicus,</l>
<l>Dimas ende Corebus mede,</l>
<l>Die nuwelinghe was comen in die stede,</l>
<l>Des conincs soen van Migdone:</l>
<l>Cassandre mynden hy, die scone,</l>
<l n="32085">Daer syn sterven aen lach.</l>
<l>Tierst dat se Eneas sach,</l>
<l>Riep hy: "Nu volghet my, ghy heelde!</l>
<l>"Hier bernen onser Gaden beelde!</l>
<l>"Ic en weet ghenen troest so goet,</l>
<l n="32090">"Dan, eer wy sullen blyven doot,</l>
<l>"Dat wyder soveel sullen sclaen</l>
<l>"Dat wy den prys sullen ontfaen!"</l>
<l><pb n="3,114"/> Hiermede wonnen sy den moet,</l>
<l>Mids in die stat ghinc sy onvroet;</l>
<l n="32095"><milestone unit="fol" n="223v"/> Dat en mocht u niemant vertellen</l>
<l>Wat syder al sloeghen der ghesellen.</l>
<l>                Een Griec, die Androgeus hiet,</l>
<l>Ontmoeten se; hy en kinder niet,</l>
<l>Hy wanet Griecken had ghesyn.</l>
<l n="32100">"Volghet my," riep hy, "vriende myn!</l>
<l>"Ander lude hebben ghewonnen</l>
<l>"Meer dan sy ghedraghen connen.</l>
<l>"Coemt ghy nu yerst uytten scepen?"</l>
<l>Eneas heeft hem soe begrepen,</l>
<l n="32105">Dat hy hem niet en mach ontgaen.</l>
<l>Androgenus hevet verstaen,</l>
<l>Ende weet wel dat hy is bedroghen;</l>
<l>Hy had ontvloen, had hy ghemoghen,</l>
<l>Mer Eneas sloech hem doot.</l>
<l n="32110">Ic waen, cume cleen of groot</l>
<l>Yemant vander scaren ontran,</l>
<l>Soveel sloech hyder ende syn man;</l>
<l>Tgheluc was haer int beghyn.</l>
<l>Corebus sprac: "Hoert mynen syn.</l>
<l n="32115">"Synt ons die aventuer is mede,</l>
<l>"Laten wy onse scilde ter stede</l>
<l>"Ende nemen Griexe scilde tesamen;</l>
<l>"Wy en dorvens ons niet scamen</l>
<l>"Dat wy onse viande honen".</l>
<l n="32120">Mittien soe nam hy den sconen</l>
<l>Helm, die Androgeus droech,</l>
<l>Ende den scilt, dat was syn ghevoech.</l>
<l>Dus daden sy oec altesamen,</l>
<l>Der Griecken harnas dat sy namen.</l>
<l n="32125">Daerom sloeghen syder soveel</l>
<l>Dat den Griecken ghinc uytten speel.</l>
<l>Som liepen sy ten scepen,</l>
<l><pb n="3,115"/> Die mit vaer waeren begrepen;</l>
<l>Som vloen sy mitter vaert</l>
<l n="32130">Weder in dat Griexe pert.</l>
<l>Sy leden veel onghemax.</l>
<l>                Coninc Ovelius Ayax</l>
<l>Bracht Cassandren ghevaen;</l>
<l>Dit heft Corebus verstaen,</l>
<l n="32135">Hy verhoerden haer hantgeslach.</l>
<l>Tierst dat hy se trecken sach</l>
<l>Ghebonden uytter kerken Pallas,</l>
<l>Die syne vercaren amye was,</l>
<l>En mocht hys ghedogen niet,</l>
<l n="32140">Mer liep toe daer hyt siet.</l>
<l>Hem volghden na Eneas,</l>
<l>Riphius ende Dimas.</l>
<l>Hoe menghen dat sy der ontlyven</l>
<l>En mocht ic u al niet bescryven.</l>
<l n="32145">En had ghedaen diegheen alleen</l>
<l>Die van der kercken worpen steen</l>
<l>Ende haer selfs vriende waeren,</l>
<l>Ayax en waer hem niet ontfaeren.</l>
<l>Die daden hem den meesten rouwe;</l>
<l n="32150">Doch namen sy hem die joffrouwe:</l>
<l>Des balch hem Ayax Ovelius.</l>
<l>Mittien quam daer Menelaus</l>
<l>Ende syn broeder Aghamennoen</l>
<l>Ende Salamyne Thelamoen:</l>
<l n="32155">Sy daden op hem enen stoot.</l>
<l>Daer bleef selve Corebus doot</l>
<l>Baven op Pallas outaer;</l>
<l>Ripheus die bleef mede daer,</l>
<l>Die gherechste die in Troyen was;</l>
<l n="32160">Daer bleef Ypanis ende Dimas,</l>
<l>Doersteken van haeren ghesellen;</l>
<l><milestone unit="fol" n="224r"/> Van Pantus hoer ic oec tellen,</l>
<l><pb n="3,116"/> Dat hy daer verslaghen was.</l>
<l>Mer die goedertieren Eneas</l>
<l n="32165">Die ghinc mit hem derden uytter noot.</l>
<l>Nochtan deed hy hem wee groot.</l>
<l>Peleas, dat was die een,</l>
<l>Die had Ulixes ghewont int been;</l>
<l>Dander, Epicus, die boude,</l>
<l n="32170">Die traech was van groter oude.</l>
<l>Sy liepen henen tot sconincs sale;</l>
<l>Daer wat tgheruchte altemale.</l>
<l>Menghen Griec stout ende vermeten</l>
<l>Saghen sy die doren hebben beseten</l>
<l n="32175">Ende daer maken groot ghevecht;</l>
<l>Lederen saghen sy gherecht</l>
<l>Ende daerop clymmen die viande;</l>
<l>Ende Eneas selve die becande</l>
<l>Enen heymelicken ganc wale</l>
<l n="32180">Tusschen Hectors huys ende Prians sale,</l>
<l>Daer Andromata selven plach</l>
<l>Dicwille in den dach</l>
<l>Te leiden doer Astionacta.</l>
<l>Eneas ghinc voer, dander na;</l>
<l n="32185">Op thuys liep hy, daer men af scoet</l>
<l>Ende werp menghen steen groet.</l>
<l>Een toernken stont baven den sale</l>
<l>Ghemaect uyttermaten wale,</l>
<l>Daer die wechter te ligghen plach:</l>
<l n="32190">Die daerop stont alst was dach,</l>
<l>Hy mocht besien alle die stede</l>
<l>Ende die Griexe scepe mede,</l>
<l>Haer volc ende haer pauweloene.</l>
<l>Daertoe liep hy als die coene:</l>
<l n="32195">Hy mineret van der sale.</l>
<l>Doe staken syt neder altemale</l>
<l>Op die Griecken die daeronder stonden;</l>
<l><pb n="3,117"/> Sy doden der veel ende wonden</l>
<l>Meer dan hondert tenen valle.</l>
<l n="32200">Pirrus die stont voer dander alle,</l>
<l>Ghewapent wel ende herde fier:</l>
<l>Aent huys werp hy griex vier.</l>
<l>By hem stont Perifas,</l>
<l>Die Achilles garsoen was,</l>
<l n="32205">Ende syn sciltknecht Authemodoen,</l>
<l>Daertoe menich Mirmidoen.</l>
<l>Pirrus deets hem veel te voren;</l>
<l>Die doeren ghinc hy scoren</l>
<l>Ende hiewen se ontwe mit bylen,</l>
<l n="32210">Soedat hy in cortten wylen</l>
<l>Een groot gat had doerhouwen,</l>
<l>Dat men thuys mocht bynnen scouwen.</l>
<l>                Thuys was bynnen al vol vrouwen,</l>
<l>Die haer handen sloeghen van rouwen.</l>
<l n="32215">Pirrus quam in mit synen lieden:</l>
<l>Men en mochtet verweren noch verbieden,</l>
<l>Sy sloeghen alle die voer hem waren;</l>
<l>Thuys wert vol van synre scaren;</l>
<l>Daer sloegher Pirrus veel doot,</l>
<l n="32220">Eer men die grote doer ontsloet.</l>
<l>Doe quam in Menelaus,</l>
<l>Aghamennon ende Tessandrus.</l>
<l>Mittien heft Pryan vernomen</l>
<l>Dat die viande syn comen;</l>
<l n="32225">Hy wapende hem als die coene,</l>
<l>Al was hys onghewoen te doene,</l>
<l>Want hy out van daghen was.</l>
<l>Hy sloech den coninc Athanias,</l>
<l>Dat hy voer syn voete vel:</l>
<l n="32230">Het is gheluc, ghenest hy wel.</l>
<l>Hy sloech al dat voer hem stoet,</l>
<l>Sodat hy se aver voet</l>
<l><pb n="3,118"/> Som wederkeren deede,</l>
<l>Die coenste waeren daer ter stede.</l>
<l n="32235"><milestone unit="fol" n="224v"/>                 By der sale was een proyeel,</l>
<l>Daer Segher af scryft een deel,</l>
<l>Daer een lauwerboem in stont,</l>
<l>By eenre fonteynen cont:</l>
<l>Onder dien stont Jupiters outaer.</l>
<l n="32240">Ecuba die vrouwe, dat is waer,</l>
<l>Ende haer joffrouwen saten daerby,</l>
<l>Seer verveert: sy weten wel wy.</l>
<l>Tierst dat sy sach haeren man</l>
<l>Ridders wapen hebben an,</l>
<l n="32245">Seid sy als een droeve wyf:</l>
<l>"Wat sullen u wapen an, katyf!</l>
<l>"Al waer hier Hector, myn kynt,</l>
<l>"Cume mochtet ons bescluten twint.</l>
<l>"Coemt haer sitten op desen outaer;</l>
<l n="32250">"Hier sullen wy sterven, dat is waer,</l>
<l>"Of alle der doot ontgaen".</l>
<l>Doe deed hy haer bede saen</l>
<l>Ende is ghinder te sitten comen.</l>
<l>Pollites hevet in dien vernomen,</l>
<l n="32255">Dat sy waeren in die sale;</l>
<l>Hy wapenden hem herde wale,</l>
<l>In syn hant nam hy een sweert</l>
<l>Ende liep te Pirruswert;</l>
<l>Ten yersten sclaghe ende niet mee</l>
<l n="32260">Sloech hy syn sweert op hem ontwee.</l>
<l>Weet dat wel, hadt niet tebroken,</l>
<l>Hy had syn scoen lief ghewroken,</l>
<l>Doch sloech hy hem daer neder;</l>
<l>Pirrus die spranc saen op weder.</l>
<l n="32265">Pollites vloe ten vaderwert;</l>
<l>Hem volghden Pierus mitter vaert:</l>
<l>Hy doerliep hem mit enen speer,</l>
<l><pb n="3,119"/> Sonder enighe ander weer,</l>
<l>Dat hy voer svaders voete lach</l>
<l n="32270">Doot, al daer hyt selve sach.</l>
<l>                Al ist dat Pryan syn doot siet,</l>
<l>Hy en can hem bedwinghen niet,</l>
<l>Hy en most Pirrus vloecken:</l>
<l>"Die Gade die alle dinc besoecken</l>
<l n="32275">"Ende sitten in den hoghen troen,</l>
<l>"Gheven dy hieraf rechte loen,</l>
<l>"Dattu my dat daets voer myn oghen!</l>
<l>"Myn kynts doot sie ic ende ghedoghe</l>
<l>"Dat op my springhet syn bloet!</l>
<l n="32280">"Ic waen dat hy u cleen bestoet</l>
<l>"Achilles, myn haefsche viant,</l>
<l>"Want hy selver mitter hant</l>
<l>"Hector gaf, doe ickes hem bat,</l>
<l>"Ende liet my keren in die stat".</l>
<l n="32285">Dus sprac hy ende nam enen spiet:</l>
<l>Op Pirrus hy hem vliegen liet,</l>
<l>Dat hy in den scilde stac.</l>
<l>Nu hoert wat Pirrus weder sprac:</l>
<l>"Vaer wech te mynen vader</l>
<l n="32290">"Ende segt hem myne daet algader!</l>
<l>"Segt hem dat ic ghewonnen wert</l>
<l>"Van enen anderen als een bastaert</l>
<l>"Nu sterfter om, ende vaer aldaer!"</l>
<l>Mittien trac hy en van den outaer</l>
<l n="32295">Ende scleipten doer Pollites bloet;</l>
<l>Syn sweert nam die deghen goet,</l>
<l>Daermede stac hy en doer ende doer.</l>
<l>Dit was Pryans aventuer,</l>
<l>Die so langhe mit groter joyen</l>
<l n="32300">Coninc had ghewest van Troyen,</l>
<l>Ende Troyen verwonnen sach</l>
<l>Twewerf voer synen sterfdach.</l>
<l><pb n="3,120"/> Dat hoeft sloech hy hem van den buke;</l>
<l>Ghelyc enen groten struycke</l>
<l n="32305">Lach hy voer Jupiters outaer,</l>
<l><milestone unit="fol" n="225r"/> In dat proyeel doot, weet voerwaer.</l>
<l>                Daer wert ghevaen Ecuba,</l>
<l>Andromatha, Polixina,</l>
<l>Helenus ende altemale</l>
<l n="32310">Dat behoerde te synre saele.</l>
<l>Dit sach van baven, daer hy was,</l>
<l>Die goedertieren Eneas,</l>
<l>Vermoerden synen goeden sweer,</l>
<l>Die also out was, myn noch meer,</l>
<l n="32315">Als Anchises was, syn vader.</l>
<l>Hem ghedacht altegader</l>
<l>Syns vaders, dien hy liet int huys,</l>
<l>Ende syns kynts Ascanius;</l>
<l>Om Creusa pensden hy, syn wyf,</l>
<l n="32320">Ende oec om syns selves lyf,</l>
<l>Dat hy niet en mocht verweren.</l>
<l>Syn ghesellen mit groter gheren</l>
<l>Spronghen som af ende vielen doot,</l>
<l>Som int vuer doer dien noot;</l>
<l n="32325">Eer hem woud ter vlucht doen,</l>
<l>Sach hy vallen Ylioen.</l>
<l>Doe vlo Eneas, al was hy fier,</l>
<l>Doer die viande ende doer tvier:</l>
<l>Ten vader quam hy ende bat,</l>
<l n="32330">Dat hy hem daed uytter stat.</l>
<l>"Neen," sprac hy, "ghy die jonc syt</l>
<l>"Vliet, want het is tyt.</l>
<l>"Te langhe leef ic, wildyt kynnen;</l>
<l>"Ic sach Troyen wilen wynnen.</l>
<l n="32335">"Had my levende willen ghedoghen</l>
<l>"Jupiter, die my myn oghen</l>
<l>"Mit enen blixime heft benomen,</l>
<l><pb n="3,121"/> "Ten waer nu hier niet toe comen.</l>
<l>"Wat soud my tlyf? Pryan is doot</l>
<l n="32340">"Ende Troyen ghevelt, dat seer was groot!"</l>
<l>Creusa ende Ascanius</l>
<l>Riepen: "Heer, rumet thuys!"</l>
<l>"Twaeren," sprac hy, "ic en doens niet!"</l>
<l>Mittien Eneas danen schiet</l>
<l n="32345">Ende seid: "Wildy ommer hier blyven,</l>
<l>"Ic wil Pierus ontlyven,</l>
<l>"Of ic wil dat hy my scla!"</l>
<l>Mer doe hielden Creusa;</l>
<l>Sy riep: "Vader, wildy ons ontvlien!</l>
<l n="32350">"En wildy niet op u kynt sien,</l>
<l>"Op my ende op uwen vader!</l>
<l>"Sterft ghy, wy syn doot algader!"</l>
<l>Doe alreyerst af dochte des</l>
<l>Den ouden man Anchises,</l>
<l n="32355">Dat hy, syn kynt ende syns wyf</l>
<l>Aldus verliesen souden tlyf.</l>
<l>Hy seid: "Nu, lieve soen, ga;</l>
<l>"Ic wildy gherne volghen na".</l>
<l>Den vader nam hy opten hals</l>
<l n="32360">Ende den soene als ende als</l>
<l>Leyden hy aen die rechte hant;</l>
<l>Te synen ghesellen die hy daer vant,</l>
<l>Riep hy: "Buten der stat, neempt goem,</l>
<l>"Staet een out cypressen boem;</l>
<l n="32365">"Daer vindy my, volghet my na!"</l>
<l>Hy vlo; hem volgden Creusa;</l>
<l>Doe hy der poerten by quam, twaeren,</l>
<l>Ende hy waenden al syn ontvaeren,</l>
<l>Quamen hem vianden an.</l>
<l n="32370">Anchises riep: "Vlie, edel man"!</l>
<l>Doe hy in eenre haghen ontscoot,</l>
<l>Bleef Creusa ghinder doot,</l>
<l><pb n="3,122"/> Die hy seer had ghemynt;</l>
<l>Hy en constet ghebeteren twint.</l>
<l n="32375">Van danen maecten hy hem ter see,</l>
<l>Daer vant hy synre gesellen mee:</l>
<l><milestone unit="fol" n="225v"/> Sy toghen van daer hare vaerde,</l>
<l>Tierst dat hem die dach verbaerde.</l>
<l>- Dus hevet Virgilius bescreven. -</l>
<l n="32380">                Athenor behielt syn leven</l>
<l>Ende syn soen Polidamas;</l>
<l>Hierna suldy vroet wesen das</l>
<l>In wat lant dat sy vloen;</l>
<l>Hier en can ic niet ghedoen.</l>
<l n="32385">Alle des conincs Pryans kynder,</l>
<l>Chaon, Amphimacus, meerder ende mynder,</l>
<l>En weet niet datter een ontghinc,</l>
<l>Sonder een, wert synt coninc.</l>
<l>Oec sal ic u doen verstaen</l>
<l n="32390">Hoe syn saken syn vergaen,</l>
<l>Ende die doot van Polixina</l>
<l>Ende van der moeder Ecuba</l>
<l>Sal ic u oec te weten doen.</l>
<l>Van Troyen ontfoer menich baroen,</l>
<l n="32395">Die tlyf behielden ter Griecken ondancke.</l>
<l>Daer ontfoer een uyt, hiet Vrancke:</l>
<l>Van hem quam yerst Vranckrycke.</l>
<l>Oec segghen die buecken sekerlicke,</l>
<l>Dat hy was die yerste man</l>
<l n="32400">Die wingert opten Ryne wan.</l>
<l>Troyen maecten hy, Gotweet,</l>
<l>Dat nu Xancten by name heet.</l>
<l>                Hier moet ic weder aenvaen</l>
<l>Dat Wals, dat ic hiervoren liet staen.</l>
<l n="32405">                Menelaus die was vroe</l>
<l>Dat hy syn wyf ghewan alsoe;</l>
<l><pb n="3,123"/> Nie en toenden hy in syn ghelaet,</l>
<l>Dat hy haer gonste enich quaet.</l>
<l>Vro was syn broeder Aghamennoen;</l>
<l n="32410">Mer Ayax broeder, Thelamoen,</l>
<l>Die syn maghe had verlaren</l>
<l>In die stat ende daervoren,</l>
<l>Wilden ommer sonder blyf</l>
<l>Dat men haer naem tlyf,</l>
<l n="32415">Omdat ment al om haer begonde.</l>
<l>Ulixes, die wel taelen conde,</l>
<l>Sprac voer haer - hem was ghebeden -</l>
<l>Ende ontaelde se daer ter stede;</l>
<l>Quyte deed hy se danen keren,</l>
<l n="32420">By vonnesse der Griexer heren.</l>
<l>Men gaf Aghamennoen Cassandre,</l>
<l>So vroet en was gheen andre:</l>
<l>Hy mynde se omdat sy was so wys.</l>
<l>Twee ander vrouwen, seghet Ysis,</l>
<l n="32425">Die een hiet Cethera</l>
<l>Ende die ander Chimena,</l>
<l>Ghaven sy alle ghemenenlicke</l>
<l>Twe coninghen die waeren rycke,</l>
<l>Deen Demephon, die ander Achanias,</l>
<l n="32430">Die in die poerte oec was.</l>
<l>Pirrus die nam tot eenre amyen</l>
<l>Hectors weduwe, des vryen,</l>
<l>Andromatha, ende behielt ghinder</l>
<l>Te lyve beide Hectors kynder,</l>
<l n="32435">Doer die liefte van der moeder;</l>
<l>Helenus oec, Hectors broeder,</l>
<l>Onthielt hy mede, sonder waen.</l>
<l>Hierna sal ic u doen verstaen</l>
<l>Hoe hem syne sake verghinc</l>
<l n="32440">Ende doe dat hy wert coninc.</l>
<l>Goet, scat, wyf ende man,</l>
<l><pb n="3,124"/> Ende al dat had Pryan,</l>
<l>Was ghedeilt onder die heren</l>
<l>Elcken nadien dat hy had eren.</l>
<l n="32445">Dat was ghedaen mit goeder maten,</l>
<l>Sonder nyt ende sonder hate.</l>
<l>Daerna sprac men om een varen,</l>
<l>Mer die see ende die baren</l>
<l>Waren hem teghen, want die wynt</l>
<l n="32450">Was hem herde wreet ye, synt</l>
<l><milestone unit="fol" n="226r"/> Dat sy hem hadden ghereet:</l>
<l>Wel een maent was hy dus wreet.</l>
<l>Calcas bat men dat hy saghe</l>
<l>Wan dat quam dat onghelaghe.</l>
<l n="32455">Hy sochter om ende vant</l>
<l>Dat sy nummer en rumden tlant,</l>
<l>Eer men der Gade ghemoede</l>
<l>Had ghesacht mit menschen bloede.</l>
<l>Ovidius die seghet oec daeraf,</l>
<l n="32460">Dat men sach op Achilles graf</l>
<l>Die ghelycke van hem staen.</l>
<l>Doe sy te scepe waeren ghegaen,</l>
<l>Hy riep: "Waer wildy my ontronnen!</l>
<l>"Dat ghy Troyen hebt verwonnen,</l>
<l n="32465">"Dat is een deel by mynre daet!</l>
<l>"Wreect my eer ghy henen gaet;</l>
<l>"Onneer hebdys ende scande</l>
<l>"En gheefdy my gheen offerande!"</l>
<l>                By Calcas ende by Ulixes rade</l>
<l n="32470">So was ghewyst, - dat was scade, -</l>
<l>Dat men Polixina onthoefaden soude:</l>
<l>Dat waer dat Achilles woude;</l>
<l>Wanneer dat sy, dat dan wynt ende weder</l>
<l>Al soud vallen der neder.</l>
<l n="32475">Desen raet was saen volbrocht;</l>
<l>Desen raet hebben sy becocht</l>
<l><pb n="3,125"/> Also seer, als wy u sullen segghen</l>
<l>Eer wy die jeeste nederlegghen.</l>
<l>Tierst dat men daer had verstaen</l>
<l n="32480">Dat men die maghet soud verslaen,</l>
<l>..........</l>
<l>- Menich dusent groot ende cleen,</l>
<l>Lelien ende rosen ghemeen,</l>
<l>Waeren lelic teghen haer huyt;</l>
<l>Die natuer had al uyt</l>
<l n="32485">Aen haer gheleghet haer conste:</l>
<l>Ic waen wel dattet haer Got gonste. -</l>
<l>O wy! wat scade soe was dat!</l>
<l>Der werlt dier waer noch te bat,</l>
<l>Waer geslechte van haer bleven,</l>
<l n="32490">Want doe men haer nam tleven</l>
<l>Wert der scoenheit al gheheel</l>
<l>Verlaeren meer dan twee deel.</l>
<l>Voer ander volc had sy ghesyn</l>
<l>Claerre dan dat sonnenschyn,</l>
<l n="32495">Die van haer soud syn comen.</l>
<l>Dit pleit moet Got verdoemen!</l>
<l>O wy! hoe jamerlicken doot!</l>
<l>Sy en hads verdient cleen noch groot,</l>
<l>Want sy swaerlicke verdroech</l>
<l n="32500">Dat Parys Achilles versloech.</l>
<l>Ter dootwert siet sy dat men se leit;</l>
<l>Sy sprac - dat was haer arbeit,</l>
<l>Die sorghe, die haer deed die doot,</l>
<l>Deed dat sy haer ducke verscoot -:</l>
<l n="32505">"Ghy heren", sprac sy, "laster groot</l>
<l>"Hebdys, dat ghy my slaet doot;</l>
<l>"Ten was so onreynen wrake</l>
<l>"Nie ghedaen van eenre sake.</l>
<l>"Ghy syt daertoe te edele baroen</l>
<l n="32510">"Mit my sulcke dinc te doen.</l>
<l><pb n="3,126"/> "Onverdient heb ic der doot:</l>
<l>"Ic en deed nie quaetheit so groot,</l>
<l>"Daer men my om soud doemen.</l>
<l>"Van hoghen geslechten ben ic comen,</l>
<l n="32515">"Joffrou ben ic onbesmet.</l>
<l>"Docht u goet syn dese wet,</l>
<l>"So soudy moede syn algader;</l>
<l>"Ghy sloecht Priame, mynen vader,</l>
<l>"Soe deed ghy myne broeders alle,</l>
<l n="32520">"Ende myn maghe mit onghevalle.</l>
<l>"Van moerden, van stortten bloet,</l>
<l>"Wert recht dat ghy wert bemoet,</l>
<l>"Ende van hersen te cloven,</l>
<l><milestone unit="fol" n="226v"/> "Van jaghen ende van goede te roven.</l>
<l n="32525">"Een maent, al sonder weer,</l>
<l>"Heeft ghemoert uwe heer,</l>
<l>"Dat ghys luttel hebt ghevorst.</l>
<l>"My wondert seer dat u dorst</l>
<l>"Ende honghert om my te slaen;</l>
<l n="32530">"Mer al gonste ghy my tontgaen,</l>
<l>"Weet dat wel, al sonder blyf,</l>
<l>"Ic en woud niet behouden tlyf.</l>
<l>"Na dus droeve hantgheslach</l>
<l>"Nummer en saghe ic den dach,</l>
<l n="32535">"Noch so en quaem in myn ghedochte</l>
<l>"Dinc die my verblyden mochte!</l>
<l>"Aen my, weet ic wel, en wint</l>
<l>"Nummer enich man kynt,</l>
<l>"Dat myn gheslechte deed ontfryen</l>
<l n="32540">"Of ontedelen met bastaerdyen;</l>
<l>"Mit mynen maghedom sal ic sterven.</l>
<l>"My is lief dat ic niet en sal bederven</l>
<l>"Dat edeldom van mynen maghen.</l>
<l>"Ic en sal meer gheen mynne draghen,</l>
<l n="32545">"Of Got wil, in al myn leven;</l>
<l><pb n="3,127"/> "Al woudy my nu myn lyf al gheven,</l>
<l>"Het waer my leet, want emmermeer</l>
<l>"Most ic wenen om myn seer.</l>
<l>"Wat soud my tlyf mit groten rouwe,</l>
<l n="32550">"Ende ic nummer en soud scouwen</l>
<l>"Joye! My coemt liever die doot,</l>
<l>"Dan ic waer in dier noot.</l>
<l>"Myn reynicheit ghenoecht my dan</l>
<l>"Ende ontsteecse elcken man;</l>
<l n="32555">"My waer leet, ghewonnen sy se meer</l>
<l>"Die doot hebben mynen heer.</l>
<l>"Verraders syn sy ende fel,</l>
<l>"Dies en gan ickes hem niet wel.</l>
<l>"Myn doot en is my niet lede,</l>
<l n="32560">"Omdat ic van hem verschede</l>
<l>"Die ic altoes soude haten,</l>
<l>"Leefdic, seer uyttermaten.</l>
<l>"Sy en sullen my, te mynre scande,</l>
<l>"Niet vercopen in vremde lande.</l>
<l n="32565">"Dese dinc waer al bleven,</l>
<l>"Men en had my niet ontwyst myn leven,</l>
<l>"En had nydicheit ghedaen".</l>
<l>                Nu weet dat wel al sonder waen,</l>
<l>Sy en waer daer niet doot bleven,</l>
<l n="32570">Had men moghen copen haer leven;</l>
<l>Mit goude VIJ werf gheweghen,</l>
<l>So gherne had se tghemeynte ontdregen;</l>
<l>Mer, dat hem Calcas deed verstaen,</l>
<l>Datter die wynt by saud vergaen,</l>
<l n="32575">Most ment doen. O wy! wat rouwen!</l>
<l>Die spiegel van alle joffrouwen</l>
<l>Ende die beste ghepryst, des gheloeft,</l>
<l>Heeft Pirrus allegader onthoeft,</l>
<l>Ter stat al daer syn vader lach,</l>
<l n="32580">Al daert Ecuba aensach.</l>
<l><pb n="3,128"/> Van haeren bloede wert alomme</l>
<l>Bestort Achilles scoen tomme.</l>
<l>                Wat sal ic segghen van Ecuba?</l>
<l>Hare dochter hoeft nam sy derna</l>
<l n="32585">Ende den lichaem mit droeve moede:</l>
<l>Sy soudet wasschen van den bloede,</l>
<l>Ende ander vrouwen mit haer twee;</l>
<l>Om water ghingen sy ter see,</l>
<l>Ecuba ende dander mede.</l>
<l n="32590">Aldaer so vant sy ter stede</l>
<l>Thoeft van haeren jonghen soen,</l>
<l>Polidorus, die goede, die scoen,</l>
<l>Dien sy selven had ontstalen</l>
<l>Ende had hem op trouwe bevalen</l>
<l n="32595">Polinestre, van Trachia,</l>
<l>Omdat hy was haer neve na.</l>
<l><milestone unit="fol" n="227r"/> Oec gaf sy der hem mede groet goet;</l>
<l>Mer Polisue so verstoet</l>
<l>Dat men Troyen verliesen soude,</l>
<l n="32600">Roefden hy dat kynt van goude</l>
<l>Ende sloghet doot ende quam mede</l>
<l>Int orloghe voer die stede.</l>
<l>Doe sy den soen verkinden doot,</l>
<l>Quam haer aen een coud so groot,</l>
<l n="32605">Dat sy niet en mochte spreken;</l>
<l>Sy pensden hoe sy haer mocht wreken</l>
<l>Ende ghinc tot Polinestore.</l>
<l>"Neve," sprac sy, "coemt haer ende hore.</l>
<l>"My is scats noch een deel bleven;</l>
<l n="32610">"Wildyt mynen kynde gheven?"</l>
<l>- "Ja ic," sprac hy, "by Jupitere."</l>
<l>Doe nam hy hem buten luden vere</l>
<l>Ende seid: "Du onreyne doer,</l>
<l>"Du heves doot my kynt Polidoer!</l>
<l n="32615">"Ic sal dy mynen scat vertoghen!"</l>
<l><pb n="3,129"/> Mittien stac sy hem uyt syn oghen</l>
<l>Ende beet hem syn hert ontwe.</l>
<l>Hem quamen te hulpen greven twe:</l>
<l>Sy doden se beid altehant.</l>
<l n="32620">Sy groeven se in een ander lant,</l>
<l>Dat Aulys heit ende leecht verre van Troyen.</l>
<l>Elcken man machs wel vernoyen</l>
<l>Dat sy, verwoyt ende synnenloes,</l>
<l>Alsoe haer lyf verloes,</l>
<l n="32625">Want nie en was in eertrycke</l>
<l>Vrouwe, van doghede haer gelycke</l>
<l>Noch meer ghepryst, noch meer gemynt,</l>
<l>Noch van beteren naeme twint.</l>
<l>                Gehoert hebdy in wat manieren</l>
<l n="32630">Ons die auctoren visieren</l>
<l>Dat Troyen ghewonnen wert;</l>
<l>Nu suldy horen mitter vaert</l>
<l>Hoe sy quamen ter groter scaden,</l>
<l>Diegheen diet mitten lyve daden,</l>
<l n="32635">Haer misval ende haer aventuer.</l>
<l>Als ic u heb ghetelt al duer,</l>
<l>Suldy segghen dat gheen liede</l>
<l>Nie also seer en misschiede;</l>
<l>Want, als Ysis ons doet horen,</l>
<l n="32640">Bleven veel nae al verloren.</l>
<l>                Sy waeren in twyvel som,</l>
<l>Wie soud hebben tPalladiom,</l>
<l>Synt dat Achilles was doot;</l>
<l>Leefden hy, so en wares gheen noot</l>
<l n="32645">Die daer teghen sprake, groot of cleen,</l>
<l>Syn waert alleen ghemeen;</l>
<l>Mer daer toe sprac Thelamoen</l>
<l>Ende seid, loende men hem syn doen</l>
<l>- So ducke had hy mit synen speer</l>
<l n="32650"><pb n="3,130"/> Bescudt altemale dat heer,</l>
<l>So ducke hat hyt oec ontset</l>
<l>Als van hongher was belet,</l>
<l>Ende hem ghewonnen, in mengher wyse,</l>
<l>Voesteringhe, dranc ende spyse, -</l>
<l n="32655">Dat ment hem gheven soude,</l>
<l>Wert dat ment hem lonen woude.</l>
<l>                Dyomedes die seide echt</l>
<l>Ende bat dat mens hem daed recht:</l>
<l>"Niemant," sprac hy, "dan ic alleen</l>
<l n="32660">"En heefter deel aen, groot of cleen,</l>
<l>"Sonder ic; nu hoert na my,</l>
<l>"Ic waen u wael segghen waerby:</l>
<l>"Ic was die een, nu weet wel dat,</l>
<l>"Diet halp halen in die stat.</l>
<l n="32665">"So menichwerve heb ic theer</l>
<l>"Bescudt mit herde groter weer;</l>
<l>"Al tvolc waer oec wech ghevaeren,</l>
<l>"En daed ic alleen twaeren</l>
<l>"Mit mynre cracht, mit mynen rade.</l>
<l n="32670"><milestone unit="fol" n="227v"/> "Waert my ontwyst dat Pallade,</l>
<l>"Ic wille wale dat ment weet,</l>
<l>"Dat my es uyttermaten leet."</l>
<l>Om dese dinc was daer ter tyt</l>
<l>Groot gheruchte ende stryt</l>
<l n="32675">Tusschen Thelamon ende Dyomedes;</l>
<l>Mittien sprac dus Ulixes.</l>
<l>                "Heren," sprac hy, "nu hoer na my.</l>
<l>"My duncke dat aldus sy;</l>
<l>"Ic segt hier wel voer Thelamoen,</l>
<l n="32680">"Ghy en waent myns meer hebben te doen</l>
<l>"Als ghy wilen hebt ghehadt,</l>
<l>"Doe men my om raet bat,</l>
<l>"Ende ic u in vernoye sach</l>
<l>"Also swaer, als ic u segghen mach,</l>
<l n="32685"><pb n="3,131"/> "Dat ghy doer noot, wout of en wout,</l>
<l>"Allen van henen sceiden wout,</l>
<l>"En had myn raet ghedaen.</l>
<l>"Ghinge die dinc noch also staen,</l>
<l>"Ic waen, myn wille dan volginghe;</l>
<l n="32690">"Mer en waer dit ghedinghe,</l>
<l>"Prinche, coninc noch baroen</l>
<l>"Die my om tPalladioen,</l>
<l>"Waen ic wel, meer aensprake:</l>
<l>"Dit is die loen van sulcken sake</l>
<l n="32695">"Die ic aen u hebbe verdient!</l>
<l>"Ghy doet my niet als uwen vrient.</l>
<l>"Doch heb ic, wil ment bekynnen,</l>
<l>"Ghedaen by raet ende by synnen,</l>
<l>"Dat ghy deser langher sake</l>
<l n="32700">"Af syt comen mit ghemake,</l>
<l>"By mynen rade ende anders niet,</l>
<l>"So is uwen wille volschiet.</l>
<l>"Had icks my niet ghepynt so seer,</l>
<l>"Noch waer Troyen in syn eer.</l>
<l n="32705">"Ic deedt dat men die muer brac;</l>
<l>"En was ic oec niet diet yerstwerf sprac</l>
<l>"Dat men ghewan tPalladiom,</l>
<l>"Al en wistent niet die heren som?</l>
<l>"Ic was diegheen diet beriet al</l>
<l n="32710">"Ende diet mitten handen stal.</l>
<l>"Dyomedes waster mede,</l>
<l>"Het is waer, by hem wast dat ict dede;</l>
<l>"Hy en sprecter aen nummer woert,</l>
<l>"Nu hy der my aen taelen hoert.</l>
<l n="32715">"Ic hilt ye synt dattet was ghestolen;</l>
<l>"Ghy wetet wel dattet my was bevolen:</l>
<l>"Het stont in myn pauweloen.</l>
<l>"Mer my dunct na dat die Gryffoen</l>
<l>"My willen steken daer besyden;</l>
<l n="32720"><pb n="3,132"/> "Ic hebt quaet teghen hem allen stryden.</l>
<l>"Wordet my ontwyst mit heren,</l>
<l>"So moet icker my afkeren;</l>
<l>"Mer dat weet, alle ghereet,</l>
<l>"Het wort my uyttermaten leet."</l>
<l n="32725">                Thelamon sprac: "Gae daert ga!</l>
<l>"Ghy wilt ons sceren al te na.</l>
<l>"Al te na waeren wy ghescaren,</l>
<l>"Hadden wy tPalladium dus verlaren!</l>
<l>"Ghy moghet wel prysen u ghewout!</l>
<l n="32730">"Coemtter mit vreden in u behout,</l>
<l>"Dat weet wel, al sonder blyf,</l>
<l>"Alsoe langhe als ic heb lyf,</l>
<l>"Dat ghys meer en ghewint macht!</l>
<l>"Hier en is heer so wel gheacht,</l>
<l n="32735">"Noch die ten wapen soe veel dochte,</l>
<l>"Die u des gehulpen mochte!</l>
<l>"Het is scande ende onneer</l>
<l>"Dat ghy u verheeft so seer.</l>
<l>"Wanneer waerdys weert van lyve</l>
<l n="32740">"Dat u al sulcke vordel blyve?</l>
<l>"Ist om sulke dinc algader</l>
<l>"Dat ghy loes syt ende verrader,</l>
<l>"Ende men ons verwyten sal,</l>
<l><milestone unit="fol" n="228r"/> "By uwen rade averal,</l>
<l n="32745">"Dat wy syn, alst recht is, twaeren,</l>
<l>"Onreyne valsche moerdenaren!</l>
<l>"By Gade! het is wel recht dat ghy lof</l>
<l>"Daerave hebt in elc hof!</l>
<l>"Want dat wy, sonder waen,</l>
<l n="32750">"Mit vromicheden hebben ghedaen,</l>
<l>"Hebben wy ghedaen dat men ons lachter</l>
<l>"Spreken sal hier noch achter.</l>
<l>"Sal u hierom blyven tPallade?</l>
<l>"Ondanc hebt mit uwen rade!</l>
<l n="32755"><pb n="3,133"/> "Al weten syt die hier staen in die plaetsche,</l>
<l>"Ic wan Cronamie ende Trache,</l>
<l>"Daer Polinestor croen droech,</l>
<l>"Dien Ecuba, myn moye, versloech.</l>
<l>"Ic bracht uytter stat ende uytter toerne,</l>
<l n="32760">"Hondert dusent mudde van coerne.</l>
<l>"Dat weet ic wael, dat daeran</l>
<l>"Had die alremynste man</l>
<l>"Also groet deel, twaeren, als icke.</l>
<l>"Waendy teghen my houden u sticke?</l>
<l n="32765">"Al den luden mochtens vernoyen,</l>
<l>"Wat mocht men hebben ghedaen Troyen,</l>
<l>"En ware mynre lude macht</l>
<l>"Ende daertoe myns selves cracht?</l>
<l>"Den coninc van Frigi wan ic mede:</l>
<l n="32770">"Syn goet bracht ic voer die stede</l>
<l>"Ende verhoghede daermede theer</l>
<l>"Dat, van hongher, was sonder weer;</l>
<l>"Ic deed hem brenghen coren ende wyn</l>
<l>"Ende alle die dinghen die mochten syn;</l>
<l n="32775">"Dat namen sy, sy haddens noot.</l>
<l>"Ic en hads selven cleen noch groot,</l>
<l>"Sonder des conincs dochter Temisse,</l>
<l>"Des ic noch theer ghemisse</l>
<l>"Dat sys my allen oerlof gaven.</l>
<l n="32780">"Ja, en sach ic al tvolc also verscaven,</l>
<l>"Dat niemant en dorste voederen varen,</l>
<l>"Als ic voer mit mynre scaren,</l>
<l>"Ende suverden hem al tlant:</l>
<l>"Ic waen dat icker niemant en vant,</l>
<l n="32785">"Die my scade cleen of groot,</l>
<l>"Mer menghen sloech icker doot.</l>
<l>"Noch wan ic tlant van Bloclasie,</l>
<l>"Daerin stont menich borch vrie,</l>
<l>"Soedat icker niemant en liet</l>
<l n="32790"><pb n="3,134"/> "Die ons mochte doen verdriet.</l>
<l>"Gargare, Ipsim. Larisam</l>
<l>"Wan ic alle, ende Arysbam;</l>
<l>"Al dat goet dat icker wan</l>
<l>"Bracht ic onder onse man.</l>
<l n="32795">"Hier en is niemant voer die stede</l>
<l>"Even langhe, die meer dede.</l>
<l>"Ons gheslechte sal hiernaer</l>
<l>"Te bet vaeren aver menich jaer.</l>
<l>"Nie en hadden wy sinder noot,</l>
<l n="32800">"Noch hongher, noch dorst groot.</l>
<l>"Oec verwan Thelamon</l>
<l>"Den starcken stoutten Elisson,</l>
<l>"Den besten die wesen mochte</l>
<l>"In die ydensche haghedochte.</l>
<l n="32805">"Syn onthout was so vaste,</l>
<l>"Hy en ontsach ghenen gaste.</l>
<l>"Menghe scoen vette beeste,</l>
<l>"Die starcste daertoe ende die meeste,</l>
<l>"Bracht hy uyt synre sisterne:</l>
<l n="32810">"Die liet ic deilen herde gherne.</l>
<l>"So armen man en was hier nie</l>
<l>"Hy en hadder twe ofte drie,</l>
<l>"Sulc X, XX of hondert.</l>
<l>"Ulixes, ic en weet oft u wondert:</l>
<l n="32815">"Het weten alle die baroen.</l>
<l>"Mit recht is dat Palladioen</l>
<l>"Myn, wanttet verdient wel es.</l>
<l><milestone unit="fol" n="228v"/> "Wildy segghen, her Ulixes,</l>
<l>"Dat ghy der hebt toe beter recht,</l>
<l n="32820">"Vrede ontseg ic u nu ende echt,</l>
<l>"Ende wilt op u lyf doen staen,</l>
<l>"Voer al theer, sonder waen,</l>
<l>"Dat ghy der niet aen en hebt een haer.</l>
<l>"Een dinc seg ic u aver waer,</l>
<l n="32825"><pb n="3,135"/> "Wyst ment u, het is u quaet.</l>
<l>"Ic waen, ghy u den last op laet,</l>
<l>"Daer ghy niet mede sult ontlopen,</l>
<l>"Ende ghyt lichte mocht becopen!</l>
<l>"Doch lie ic wel, Ulixes,</l>
<l n="32830">"Weert dat leefde Achilles,</l>
<l>"Dat ic altoes, doer ghene sake,</l>
<l>"Om dat Palladium en sprake;</l>
<l>"By hem ende by synre doecht,</l>
<l>"Waen ic dat ghy weten moecht</l>
<l n="32835">"Dat wy syn heren van der stat:</l>
<l>"By hem syn sy allen mat;</l>
<l>"Pryans kynder syn by hem doot,</l>
<l>"Die noch nie en hadden ghenoot;</l>
<l>"Hier en waer niemant ontgaen,</l>
<l n="32840">"En had alleen syn hulp ghedaen.</l>
<l>"Hy was die wan Lesboen</l>
<l>"Ende diet setten na synen doen;</l>
<l>"By hem waeren die vaste stede,</l>
<l>"Die borghe ende die castele mede,</l>
<l n="32845">"Bejaghet aver al dat lant</l>
<l>"Ende ghesclaghen menghen viant;</l>
<l>"Hy sloech den coninc Famaba,</l>
<l>"Die ons ducke reet te na;</l>
<l>"Diomediam, synre dochter,</l>
<l n="32850">"Dies Polibus leefden tonsochter,</l>
<l>"Bleef hem oec daeraf te lone:</l>
<l>"Noch en levet engheen so scone.</l>
<l>"Hy wan Tiere ende Yerapolyn:</l>
<l>"Menich katyf maecten hy daerin;</l>
<l n="32855">"Daeraf waen ic dat ons liede</l>
<l>"Groot goet hadden ende miede;</l>
<l>"Soveel bracht hys teenre sommen,</l>
<l>"Dat IJ jaer goet tyt was al ommen.</l>
<l>"Hy versloech mit synre scaren</l>
<l n="32860"><pb n="3,136"/> "Alle die ons teghen waren;</l>
<l>"Hy bejaghede onsen lande vrede</l>
<l>"Tusschen ons ende der stede;</l>
<l>"Hy wan op Cilare mit ghewoude</l>
<l>"Dusent karren gheladen mit goude,</l>
<l n="32865">"Ende menghe rycheit aen die vaert,</l>
<l>"Dat menghe marck was weert;</l>
<l>"Hy wan tlant van Celieas,</l>
<l>"Hy sloech hem die daer coninc was</l>
<l>"Van Armenien: in eertdrycke</l>
<l n="32870">"En was van crachten syns ghelycke.</l>
<l>"Van daer bracht hy soe groet goet,</l>
<l>"Dat hy syne scepe loet</l>
<l>"So seer, dat hy in dat meer</l>
<l>"Veel na was doot ende al syn heer.</l>
<l n="32875">"Castas dochter, Affionem,</l>
<l>"Bracht hy ghevaen mit hem.</l>
<l>"Ulixes, dit en was gheen vals raet,</l>
<l>"Mer vromicheit ende vroem daet!</l>
<l>                "Heer Ulixes, Ayax, myn broeder,</l>
<l n="32880">"Omdat ghy wert van talen vroeder,</l>
<l>"Daerom leecht hy onder moude.</l>
<l>"Men wysde u doer uwe houde</l>
<l>"Die wapen ende doer gheen ander recht;</l>
<l>"Omdat Hector in een ghevecht</l>
<l n="32885">"Ayax gichte ende vrede gaf,</l>
<l>"Des was hy der ghewyset af;</l>
<l>"Nochtant, en had die vrede ghedaen,</l>
<l>"Onser en waer engheen ontgaen.</l>
<l>"Mer, al wast dat dit gheschiede,</l>
<l n="32890">"Ic segt wel voer alle die liede,</l>
<l><milestone unit="fol" n="229r"/> "Wordet my ontwyst, weet herde wel,</l>
<l>"Het sal becopen noch u vel.</l>
<l>"Het mach u wel werden ontjaghet.</l>
<l>"Ghy syt te blode ende te versaghet</l>
<l n="32895"><pb n="3,137"/> "Te hebben dat, want waeromme?</l>
<l>"Mer hy die van ons was bloeme,</l>
<l>"Die tlant wan van Pedafon</l>
<l>"Ende die stat van Verion,</l>
<l>"Daer Bruses mit groter eren</l>
<l n="32900">"Gheweldich coninc was ende here,</l>
<l>"Die hem selven oec verhinc</l>
<l>"Omdat hy sach, dien coninc,</l>
<l>"Altemael gaen in hant</l>
<l>"Syn volc ende syn goede lant:</l>
<l n="32905">"Hierom was hy alsoe gram</l>
<l>"Dat hy hem selven tleven nam.</l>
<l>"Alt tsyn dat was gheroeft:</l>
<l>"Daer en bleef niet, des gheloeft,</l>
<l>"Coren, wyn, silver noch gout,</l>
<l n="32910">"Men bracht al hier in syn ghewout.</l>
<l>"Achilles die gaf mildelicke</l>
<l>"Tgoet onder darme ende rycke.</l>
<l>"Des conincs dochter, die ghy saecht,</l>
<l>"Die was een die scoenste maecht,</l>
<l n="32915">"Die Ypodamie hiet,</l>
<l>"Brach hy hier ende en liets niet.</l>
<l>"Om dat ghewin, dat niet was cleen,</l>
<l>"Daden ons die Griecken ghemeen</l>
<l>"Dat sy ons, daer sy toe saghen,</l>
<l n="32920">"Van lauwerboem daden draghen</l>
<l>"Elck op thoeft een crone.</l>
<l>"Hier en is so vromich noch so scone,</l>
<l>"Van al den ghenen die hier staen,</l>
<l>"Dien dit noch ye was ghedaen;</l>
<l n="32925">"Dese eer was mit anderen rade</l>
<l>"Ghewonnen dan mit moerdade.</l>
<l>"Her Aghamennon, die dat hoert</l>
<l>"Ende daertoe niet en sprac een woert,</l>
<l>"Weet wel dat ic segghe waer,</l>
<l n="32930"><pb n="3,138"/> "Want hy hem gaf aldaer</l>
<l>"Affrinioenen, die hy had ghemynt:</l>
<l>"Sy was des ouden Nises kynt.</l>
<l>"Hy gaf al den Griexen heren</l>
<l>"Dat hy wan mit groter eren,</l>
<l n="32935">"Sonder alleen syn twe amyen</l>
<l>"Diomediam ende Ypodamien:</l>
<l>"Dese twe conincs dochter bede</l>
<l>"Hielt hy, dat weet ic wel gherede,</l>
<l>"By al der Griecken ghemoede.</l>
<l n="32940">"Synt wast hem comen na tongoede</l>
<l>"Als ic u tellen sal ghereet.</l>
<l>"Den ouden Cryses so wast leet</l>
<l>"Dat Affriniona, syn kynt,</l>
<l>"Aghamennon was toeghesynt;</l>
<l n="32945">"Hy quam alhier voer menich grave</l>
<l>"Ende bat dat men se hem wedergave.</l>
<l>"Hy deder omme grote bede</l>
<l>"Ende grote conjuracie mede:</l>
<l>"Nochtant en was sy hem niet ghebaden;</l>
<l n="32950">"Doe bat hy derom synen Gaden.</l>
<l>"Die Gaden hadden syns ghenade;</l>
<l>"Sy daden ons so grote scade</l>
<l>"Aen beesten ende oec aen perden,</l>
<l>"Dat sy menghen man verveerden.</l>
<l n="32955">"Oec ontstorven ons veel liede;</l>
<l>"Ghy weet wel waerby dat gheschiede:</l>
<l>"Waer ons dat leet IIIJ maende bleven,</l>
<l>"Daer en had niemant behouden tleven.</l>
<l>"Dus swaerlicke ende dus onsochte</l>
<l n="32960">"Weet wel dattet heer becochte</l>
<l>"Die conjuracie ende die bede,</l>
<l><milestone unit="fol" n="229v"/> "Die der oude Cryses dede.</l>
<l>"Ic waen, sy menghen verveerden;</l>
<l>"Doch en mocht ment niet geheerden.</l>
<l n="32965"><pb n="3,139"/> "Calcas, die nu ghinder staet,</l>
<l>"Wist wel wan ons quam dat quaet,</l>
<l>"Ende dattet al was om Cryses dochter.</l>
<l>"Die Gade en wouden niet wesen sochter,</l>
<l>"Men gaf se hem weder saen.</l>
<l n="32970">"Als die sake was verstaen,</l>
<l>"Soe dede men der oec toe ghenoech,</l>
<l>"Sodat die sake also ghedroech,</l>
<l>"Dat men den man gave syn kynt.</l>
<l>"Alst Aghamennon wiste, die coninc,</l>
<l n="32975">"Dat hyt ommer moste doen,</l>
<l>"Seid hy voer alle die baroen,</l>
<l>"Hy troesten emmer tenre amyen</l>
<l>"Te hebben die scoen Ypodamien.</l>
<l>"Van desen en soude hy niet ave,</l>
<l n="32980">"Ten waer dat men se hem gave.</l>
<l>"Doch nam hy se mit ghewelt;</l>
<l>"Ic sachter om op dat velt</l>
<l>"Ghebonden XX<hi rend='sup'>m</hi> helme</l>
<l>"Ende seer hoghe stuven die melme.</l>
<l n="32985">"En hadt Achilles niet verdreven,</l>
<l>"Elc had den anderen ghescleghen;</l>
<l>"Mer hem ontfarmden der liede</l>
<l>"Ende benamt dat niet en ghesciede:</l>
<l>"Hy en wilde niet doer eenre joffrouwe</l>
<l n="32990">"Laten gheschien sulcken rouwe.</l>
<l>"Nochtant was hy wel bedacht</l>
<l>"Dat hem ghescieden onrecht ende cracht.</l>
<l>"Oec mocht hyt hebben ghekeert ter stede;</l>
<l>"Weet wel dat hys soveel dede</l>
<l n="32995">"Dat hys soud hebben meerre eer,</l>
<l>"Dan ghy, die u beroemt so seer</l>
<l>"Van uwer moert, van uwer loghen</l>
<l>"Daer ghy die stat hebt mede bedroghen.</l>
<l>"By deser sake ende by niet el</l>
<l n="33000"><pb n="3,140"/> "Verdieden hy dat Pallaede wel,</l>
<l>"Bet dan ghy ye dadet synt,</l>
<l>"Dat ghy waer nuwebaren sy kynt</l>
<l>"By der dinc die men mach tellen.</l>
<l>"Mer ghy sout swighen ende u ghesellen,</l>
<l n="33005">"Van sulcker dinc als ghy brenct voert:</l>
<l>"Het is laster dat ment spreken hoert!</l>
<l>                "Oec weet ic die waerheid mede</l>
<l>"Dat ghy niet en maket vrede;</l>
<l>"Ic wast die hem bewant al des.</l>
<l n="33010">"Ic bat also seer Cryses</l>
<l>"Dat hy, alleen doer Thelamon,</l>
<l>"Syn dochter gaf Aghamennon.</l>
<l>"Doe ic had ghebeden des</l>
<l>"Ende Aghamennon haers seker was,</l>
<l n="33015">"Deed ic die scone Ypodamye,</l>
<l>"Die yerst was Achilles amye,</l>
<l>"Hem wedergheven doer myn bede.</l>
<l>"Dat waen ic dat myn neve dede,</l>
<l>"Dat hy se ontfinc, hoe so geet.</l>
<l n="33020">"Oec deed ickes doe enen eet</l>
<l>"Aghamennon, doer syn hulde,</l>
<l>"Dat hy haers niet en had sculde.</l>
<l>"Crysis, na Crysis haren vader,</l>
<l>"Heiten wy Affrinionia algader;</l>
<l n="33025">"Brisis hieten wy Ypodamien,</l>
<l>"Omdat se Aghamennon woud vrien</l>
<l>"Ende voer die ander mit hem nam.</l>
<l>"Ic waen, uwer een nie en quam</l>
<l>"Daer men sprac van sulcker daet;</l>
<l n="33030">"Dit was ghedaen sonder uwen raet.</l>
<l>"Die soen maect ic van hem tween;</l>
<l>"Nie en quam by uwer een,</l>
<l>"Noch nie en quaem dy daer men riet</l>
<l><milestone unit="fol" n="230r"/> "Saken die mit eren schiet,</l>
<l n="33035"><pb n="3,141"/> "Saken engheen daer ic af spreke,</l>
<l>"Want het is onrecht sekerlicke.</l>
<l>"U en behoert noch seeghe, noch eer;</l>
<l>"En sprecter oec om niet meer.</l>
<l>"By uwen pleiten heb ic verlaeren</l>
<l n="33040">"Mynen broeder uytvercaeren!</l>
<l>"Onthaeldy my cec dit Pallade,</l>
<l>"Het coemt onser een te quade!</l>
<l>"Van Achilles ist my verstorven,</l>
<l>"Want wyt mit pryse best verworven."</l>
<l n="33045">                Mit oneren schiet die raet;</l>
<l>Elc belaefden den anderen quaet.</l>
<l>Dyomedes die schiet dane;</l>
<l>Hy seit, hy en sprecter nummer ane;</l>
<l>Omdat Thelamon sprac also,</l>
<l n="33050">Waen ic dat hys was onvro.</l>
<l>Op hem tween laet hy die saken,</l>
<l>Want hy en wilder gheen pleite om maken.</l>
<l>Ysis schryft, diet aensach,</l>
<l>Dat daer was, op dien dach,</l>
<l n="33055">Beid ghesproken ende gehoert</l>
<l>Menich ondadich woert.</l>
<l>Mer Aghamennon ende syn broeder,</l>
<l>Dies waeren sy luttel goet te vroeder;</l>
<l>Sy gaven Ulixes tPalladiom.</l>
<l n="33060">Dies bolghen hem die Griecken som;</l>
<l>Sy spraken daerave herde veele,</l>
<l>Veel na ghinct daer uytten spele.</l>
<l>Dat was by dien dat hy mit vlite</l>
<l>Helenen had ghetaelt al quyte,</l>
<l n="33065">Doe men se woud doemen ter doot.</l>
<l>Daer was tgheroep herde groot:</l>
<l>Als voer tghemente quam dat echt;</l>
<l>Seiden sy: "Thelamon hadder aen recht;</l>
<l>"Het soud sonder wedertale</l>
<l n="33070"><pb n="3,142"/> "Syn hebben ghewest altemale,</l>
<l>"Diet coren brachte uyt Trache.</l>
<l>"Daer en is niemant in die plaetsche</l>
<l>"Diet ye verdienden alsoe wel,</l>
<l>"Sonder Achilles ende niemant el;</l>
<l n="33075">"Hy heft die meeste daet ghedaen</l>
<l>"Ende meest ons in staden ghestaen;</l>
<l>"Mitten sweerde ende mitten speer</l>
<l>"Heft hy ducke bescudt ons heer.</l>
<l>"Wy synder alle by onteert,</l>
<l n="33080">"Dattet hem dus al is ontkeert!"</l>
<l>Den broederen spraken sy laster groot</l>
<l>Voer die heren ende die ghenoot;</l>
<l>Van ridderscap seiden sy hem scande</l>
<l>Ende vercopers van den lande;</l>
<l n="33085">Ondanc heb hy die se lief ghecry;</l>
<l>Niemant en is daer dies hem swycht.</l>
<l>                Thelamon was so verert,</l>
<l>Dat hy syns sins was ontvert.</l>
<l>Mit avermoede al apenbaer</l>
<l n="33090">Sprac hy, doe die sake vaer,</l>
<l>Dat syt alleen sullen becopen,</l>
<l>Eer sy hem van daer ontlopen:</l>
<l>"Sy sullent becopen mitten lyve,</l>
<l>"Hoe dat die sake daerna blyve!</l>
<l n="33095">"Sy en leven niet dies hem verbaden,</l>
<l>"Hy en sal hem tallen tyden scaden!"</l>
<l>Altehant wilt hys beghynnen.</l>
<l>Elc stont opten anderen mit ommynnen,</l>
<l>Doch sceiden sy mit groter scanden.</l>
<l n="33100">Nu syn sy dootscleghen vianden:</l>
<l>Nu hebbens sys noot, so waer sy wanderen,</l>
<l>Dat hem elc hoede voer den anderen.</l>
<l>Elc deed in syn loghyen waken</l>
<l>Ende vaste sciltwachte maken:</l>
<l n="33105"><pb n="3,143"/><milestone unit="fol" n="230v"/> Cume waenden sy ontvlien,</l>
<l>Also seer hebben sy hem ontsien,</l>
<l>Die mit avermoede van hen schiet.</l>
<l>Hoert wat men bescreven siet:</l>
<l>Des daghes, - dat was groot ontfarm, -</l>
<l n="33110">Eer dat sonnenschyn wert warm,</l>
<l>Vant men Thelamon vermoert,</l>
<l>Mit swerden al te stucken ghescoert.</l>
<l>Tierst dat men hem ligghen sach,</l>
<l>So was daer groot hantgeslach</l>
<l n="33115">Op Menelaus ende op Ulixes,</l>
<l>Op Aghamennon ende Dyomedes.</l>
<l>Dat hy was doot, dat was haer waen,</l>
<l>Dat sy dat hadden ghedaen.</l>
<l>Soe seer syn sy van deser daet</l>
<l n="33120">Versmaet ende om dit grote quaet,</l>
<l>Dat sy pensen ende visieren</l>
<l>Hoe sy se moghen alsegieren,</l>
<l>Ende spraken vreende ende maghe</l>
<l>Ende daden hem op dese claghe.</l>
<l n="33125">                Thelamon, die edel heer,</l>
<l>Was daer beweent herde seer;</l>
<l>Sy claghede syne vromicheit,</l>
<l>Syn miltheit, syn edelheit.</l>
<l>Noit en was om gheen sake</l>
<l n="33130">Volc so seer tonghemake;</l>
<l>Die blytscap wert al hantghesclach:</l>
<l>Twyntichwerven in den dach</l>
<l>Wapenden sy hem ende wouden soeken</l>
<l>Diegheen, die sy te recht vloeken;</l>
<l n="33135">Menichwerven was dit begonnen,</l>
<l>Want sy hem seer wangonnen.</l>
<l>                Pirrus maecten rouwe groot;</l>
<l>Het is recht, het doet hem die noot:</l>
<l>Syn neve was hy, hy mynden seer.</l>
<l n="33140"><pb n="3,144"/> Op een baer leid hy den heer</l>
<l>Ende deed hem doen, na den sede</l>
<l>Dat men synen vorderen dede:</l>
<l>Men maecten hem een scoen vier.</l>
<l>Des seg ic u die waerheit hier,</l>
<l n="33145">Dat dat pulver altemale</l>
<l>Was versament herde wale.</l>
<l>Men deedt al in een gulden vat,</l>
<l>- Was wileneer in Pryans stat, -</l>
<l>Dat scoen was ende welgheraect</l>
<l n="33150">Ende van dueren wercken ghemaect.</l>
<l>Daernae maecten men hem een graf,</l>
<l>Daer Pierus groet wonder om gaf,</l>
<l>Eert was gemaect, telt ons die brief;</l>
<l>Hy toenden dat hy hem had lief.</l>
<l n="33155">Ander weer en waster an</l>
<l>Dan prinche ende hoghe man.</l>
<l>Weet oec wel, nadat men waent,</l>
<l>Had hy ghestorven een maent</l>
<l>Eer dat men ghewan die stat,</l>
<l n="33160">Averwaer seiden sy al dat,</l>
<l>Die stat waer onghewonnen bleven</l>
<l>Ende Pryan had noch syn leven,</l>
<l>Noch en hadden sy niet ghevelt</l>
<l>Die mueren van Troyen mit gewelt:</l>
<l n="33165">Noch stonde Ylioen, dat is waer.</l>
<l>                Bynnen den VIJ daghen daernaer,</l>
<l>Dat dese dinc aldus ghesciede,</l>
<l>Was Ulixes ende syn lieden</l>
<l>Soe in vaer, dat syn knapen</l>
<l n="33170">Hen en dorsten niet ontwapenen:</l>
<l>Syn lyf hoet hy dach ende nacht,</l>
<l>Want hy en had niet die macht</l>
<l>Dat hy hem verweren mochte.</l>
<l>Hy sach wel dat men hem sochte</l>
<l n="33175"><pb n="3,145"/> Om te verbernen of om te sclaen,</l>
<l>Of om hem by der kelen te vaen.</l>
<l><milestone unit="fol" n="231r"/> Omdat hy niet en der merren mee,</l>
<l>Vloe hy by nachte in die zee.</l>
<l>                Hierna sal ic u doen verstaen</l>
<l n="33180">Hoe syn saken syn vergaen;</l>
<l>Dat seit dat boec, in Ysmaton,</l>
<l>Liet hy dat Palladion,</l>
<l>Mit Dyomedes, synen vrient,</l>
<l>Dien hy ducke had ghedient.</l>
<l n="33185">Hy en ontsach niet dat yemant quame,</l>
<l>Diet hem daer mit crachte name.</l>
<l>Hy was so seker niet van stryde,</l>
<l>Hy en had, elcs nachs, by synre syde</l>
<l>Drie ridderen ende knapen,</l>
<l n="33190">Die hem wachten sonder slapen.</l>
<l>Soe waen ic dat sulc ander deede,</l>
<l>Die hem ontsach van den onvrede.</l>
<l>                Pryans dochter, die scoen Cassandre,</l>
<l>Meerre rouwe en dreef gheen andre:</l>
<l n="33195">Haers vaders doot moet sy bewenen,</l>
<l>Die moeder had sy ghesien stenen,</l>
<l>Polixina dat hoeft afsclaen</l>
<l>Daer sy was daerby ghestaen.</l>
<l>My en wonders oec nummermeer</l>
<l n="33200">Al was haer dat herte seer.</l>
<l>Nochtan, al had sy droeven moet,</l>
<l>En was daer niemant so vroet</l>
<l>Te voersegghen of te voersien</l>
<l>Die dinc die daer was te geschien.</l>
<l n="33205">Dat men niet en achten haer sprake,</l>
<l>Es noch al te duer ghewroken.</l>
<l>Sy seid: "Her Aghamennon,</l>
<l>"Men sal u in u huys verdoen.</l>
<l><pb n="3,146"/> "Coninc Pryan, dat is waer,</l>
<l n="33210">"Bleef voer Jupiters outaer.</l>
<l>"Dat wil ic wel dat ghy bekent,</l>
<l>"Het sal wreken oec u kynt.</l>
<l>"Jupiter wilt, sonder waen,</l>
<l>"Den laster die hem was ghedaen,</l>
<l n="33215">"Doe men ontreynden syn outaer,</l>
<l>"Dat die wrake sy wel swaer.</l>
<l>"Coninc Ovelius Ayax</l>
<l>"Sal hebben veel onghemax:</l>
<l>"Hy trak my uyt Pallas kerke,</l>
<l n="33220">"Dat was hem een quaet werke.</l>
<l>"Nu wilt die Gadynne, twaeren,</l>
<l>"Dat hy qualicke sal varen:</l>
<l>"Veel sal desen volc misschien,</l>
<l>"Men sal der veel verderven sien,</l>
<l n="33225">"Veel sals vaeren in elleynde,</l>
<l>"Daer sy nummermeer en winde.</l>
<l>"Het hebben die Gade voersien:</l>
<l>"Anders en macht niet ghescien".</l>
<l>Dese woerden dreven menghen man</l>
<l n="33230">Van blytscap tot sorghen an.</l>
<l>                Hier seghet Benoyt dat Eneas</l>
<l>Uytten lande ghewyst was;</l>
<l>Watter Virgilius boecke af segghen,</l>
<l>Sal ic u hiernae voerlegghen.</l>
<l n="33235">                Oetmoedelicke bat Helenus</l>
<l>Aen Pirrus Neptolomus,</l>
<l>Dat hy hem gave Hectors kynder:</l>
<l>Hy en woud ander bate ghinder</l>
<l>Voer algader syn verlies.</l>
<l n="33240">Wreet vant hy en, syt seker dies,</l>
<l>Mer hy bat soe oetmoedelicke</l>
<l>Al den princhen ghemenenlicke,</l>
<l><pb n="3,147"/> Dat men se hem gaf; des was hy vroe,</l>
<l>Dat hem vergaen was alsoe.</l>
<l n="33245">                Hier seit Ysis van Athenore,</l>
<l>Dat hy van Troyen wert in pore.</l>
<l>Hierna sal ic u doen verstaen,</l>
<l><milestone unit="fol" n="231v"/> Hoe syn saken syn vergaen.</l>
<l>                Pirrus ontboet doe die baroen,</l>
<l n="33250">Dat sy om Thelamoen</l>
<l>Maken souden rouwe groot,</l>
<l>Die alsoe was bleven doot.</l>
<l>Al daer hy lach, dus telt men mye,</l>
<l>Weenden sy der daghen drie,</l>
<l n="33255">Dat sy niet en waeren ontscoeit,</l>
<l>Soe seer hebben sy hem ghemoit.</l>
<l>Noit en maecten volc sulc misbaer;</l>
<l>Sy daden afscheren haer haer</l>
<l>Ende lietent ligghen op dat gaf.</l>
<l n="33260">Desen rouwe dreven sy daeraf.</l>
<l>Menelaus ende Aghamennoen</l>
<l>Verspraken alle die baroen:</l>
<l>Sy wilde se onteren so onsachte,</l>
<l>Dat sy van Atreus ghesclachte</l>
<l n="33265">Niet en sullen ghenoemt syn.</l>
<l>Haer vader, seiden sy, was Philistyn,</l>
<l>Daer nie doghet en quam af:</l>
<l>Al wast dat ment Atreus gaf.</l>
<l>Die twe ghebroeder saghen wel</l>
<l n="33270">Dat hem die Griecken waeren fel.</l>
<l>Alleen baden sy oerlof</l>
<l>Troyen te rumen ende dat hof:</l>
<l>Synt dat sy niet van hem en mochten</l>
<l>Vrede hebben dien sy sochten,</l>
<l n="33275">Dat sy henen lieten vaeren.</l>
<l>Dander seid oec twaeren:</l>
<l>"Ghy syt te quaet tot onsen ghesellen,</l>
<l><pb n="3,148"/> "Volght Ulixes, den ghesellen fellen!"</l>
<l>Tierst dat mens hem oerlof gaf,</l>
<l n="33280">Staken sy haer scepe af.</l>
<l>Mit onweerde ende mit grote scande,</l>
<l>Rumden sy die Troysche lande;</l>
<l>Sy en mochten blyde syn nummermee,</l>
<l>Dan doe sy waren in die zee.</l>
<l n="33285">                Thelamon had ghinder</l>
<l>Twe herde scoen jonghe kynder,</l>
<l>By twee conincs dochteren ghewonnen,</l>
<l>Die scoenste daer wy af segghen connen.</l>
<l>Enthides was die een ghenant,</l>
<l n="33290">Het was tghelycste dat men vant</l>
<l>Synen vader veer of naer;</l>
<l>Syn moeder heit Glaucaer.</l>
<l>Statis heit dander jonghe man:</l>
<l>Ic waen, hy en by Teniessen wan.</l>
<l n="33295">Teutus, daer wy yerst af screven,</l>
<l>Die een was van synen neven</l>
<l>Ende mit hem in Griecken quam,</l>
<l>Was die se in hoeden nam.</l>
<l>Hy hielt se wael ende sochte,</l>
<l n="33300">Totdat hy se ridder doen mochte,</l>
<l>Mit groter eren, dat is waer,</l>
<l>Sy waeren syn maghe naer.</l>
<l>                Doe dese dinc waeren voldreven</l>
<l>Daer ic af hebbe ghescreven,</l>
<l n="33305">Saghen die Griecken mit ghewoude</l>
<l>Den wyntter comen mitter coude,</l>
<l>Mit storm uyttermaten erre.</l>
<l>Wat hulpt dat men der langher merre,</l>
<l>Niemant se te vaeren raet;</l>
<l n="33310">Langhe blyven was daer quaet.</l>
<l>Die coude is fel ende wreet</l>
<l><pb n="3,149"/> Ende die bloemen roeft haer cleet</l>
<l>Van haeren sconen groenen bladen,</l>
<l>Ende den vogelen coemt tonstaden,</l>
<l n="33315">Want alle haeren sueten sanc</l>
<l>Doet hy blyven in syn bedwanc.</l>
<l>Dit dreychse nacht ende dach,</l>
<l>Dat men daer blyven niet en mach;</l>
<l>Wast hem lief ofte leet,</l>
<l n="33320"><milestone unit="fol" n="232r"/> Omdat hem die somer ontgeet,</l>
<l>Mosten sy die see besuecken.</l>
<l>Ic waen sy se noch seer vluecken,</l>
<l>Eer sy der uyt comen, twaeren.</l>
<l>                Nu laten wy die Griecken vaeren</l>
<l n="33325">Ende tellen van Athenore,</l>
<l>Die in die see oec was in pore.</l>
<l>Benoit screef dat hy ghewan</l>
<l>Mit hem wel IJ dusent man;</l>
<l>Die see voeren sy al duer,</l>
<l n="33330">Al daer se dreef die aventuer,</l>
<l>Want sy en weten in wat steden</l>
<l>Dat sy syn moghen mit vreden.</l>
<l>Doch segghen die boecke som,</l>
<l>Sy quamen in Yliericom,</l>
<l n="33335">In een ryvier, heit Cymane:</l>
<l>Aldus telt Virgilius, ic wane;</l>
<l>Daer maecten sy op een phesise</l>
<l>Een stat van groten pryse,</l>
<l>So starc, so scoen ende so vast,</l>
<l n="33340">Dat sy ontsaghen enighe gast.</l>
<l>Anders en was daer gheen ghewin,</l>
<l>Ten vielder van den hemel in.</l>
<l>Die roche was groet, hoghe ende wyde,</l>
<l>Die zee sloechter aen telcker syde,</l>
<l n="33345">Sonder aen deen syde, ic waen,</l>
<l><pb n="3,150"/> Ende daer beliep se die Chimaen:</l>
<l>Mit IX stucken, myn noch mee,</l>
<l>Valt sy der voren in die zee.</l>
<l>Die stat hebben sy belopen schier</l>
<l n="33350">Mit eenre muere scoen ende dier,</l>
<l>Wel ghetoernt ende ghepoert</l>
<l>Als te sulcker dinc behoert.</l>
<l>Monsteren, huyse, sale ende kerken,</l>
<l>Deden sy wale ende scoen werken.</l>
<l n="33355">Dat lant was weldich ende rycke;</l>
<l>Sy hielden hem oec wysselicke</l>
<l>Onder die lude van den lande,</l>
<l>Ende maecten sy gheen viande.</l>
<l>Athenor cond hem uyttermaten</l>
<l n="33360">Wel teghen dat volc laten:</l>
<l>Hy en sprac gheen dinc noch en sochte</l>
<l>Daer men hem om haten mochte;</l>
<l>Hy gaf den heren groot presente.</l>
<l>Daeraen setten hy syn attente</l>
<l n="33365">Hoe hy hebbe vast gheleyde;</l>
<l>Manscap deed hy hem ende eyde,</l>
<l>Doch dat sy hem so lief ghewonnen</l>
<l>Dat sy hem alre eren gonnen.</l>
<l>Alsoe vroet was hy, Gotweet,</l>
<l n="33370">Eer dat naeste jaer leet,</l>
<l>Was hem die coninc herde hout,</l>
<l>Die tlant had in syn ghewout.</l>
<l>Candeus was hy ghenant,</l>
<l>Liburnia so heit syn lant:</l>
<l n="33375">Moghende was hy ende rycke.</l>
<l>So lief had hy en sekerlicke</l>
<l>Dat hy hem van synre messeniden</l>
<l>Heer maecten ende aver syn lieden.</l>
<l>Al die lude van den lande</l>
<l n="33380">Waren onder syn hande,</l>
<l><pb n="3,151"/> Want die coninc gafs hem ghewout.</l>
<l>Athenor die was hem hout</l>
<l>Ende daertoe ghetrouwe seer,</l>
<l>Ende dienden hem als synen heer,</l>
<l n="33385">Sonder enighe loeshede.</l>
<l>Ende Athenor maecten syn stede</l>
<l>Starc, groot ende herde dier:</l>
<l>By namen hiet sy Corchiere,</l>
<l>Ende was scoen ende groot mede,</l>
<l n="33390">Als ons die jeeste kennen dede.</l>
<l>                Nyemaere, die verre vaert</l>
<l>Ende loghen noch waer en spaert,</l>
<l>Seid van hem altehant</l>
<l><milestone unit="fol" n="232v"/> Dat hy had een rycke lant.</l>
<l n="33395">Dat te Troyen was bleven</l>
<l>Ende behouden had syn leven,</l>
<l>Manden XI scepe ende quamen</l>
<l>Tot Athenor altesamen;</l>
<l>Daer waeren sy, weet sonder waen,</l>
<l n="33400">Mit groter blytscap ontfaen.</l>
<l>In corten tyden quamen daer</l>
<l>So veel lude, weet voerwaer,</l>
<l>Dat men mit cleynen arbeide</l>
<l>Hem dat lant daer niet en ontseide.</l>
<l n="33405">Had Athenor ende syn ghesellen,</l>
<l>Als som boecke van hem tellen,</l>
<l>So dorper verrader ghesyn,</l>
<l>Het seghet dat herte myn</l>
<l>Dat men hem had uyt allen lande</l>
<l n="33410">Verdreven te synre scande:</l>
<l>Want elc goet man haet den verrader.</l>
<l>                Nu moghedy horen allegader</l>
<l>Van den Griecken dat grote wee</l>
<l>Dat sy ghedoghede in die see;</l>
<l n="33415"><pb n="3,152"/> Te wat havenen dat sy quamen</l>
<l>Ende wat scade dat sy namen;</l>
<l>In hoe menich lantseynde</l>
<l>Sy verderven in elleynde;</l>
<l>Wie was verslaghen, wie beroeft,</l>
<l n="33420">Als Ysis seghet, die mens gheloeft;</l>
<l>Ic wilt u tellen, sonder waen.</l>
<l>Nummermeer suldy verstaen</l>
<l>Van sulcken volcke sulc misval,</l>
<l>Dient te voren wel ghinc al.</l>
<l n="33425">                Sy voeren in die diepe zee;</l>
<l>Noit en hoerden man vrouden mee,</l>
<l>Dan sy hadden langhe gehadt:</l>
<l>Sy voerden coninc Pryans scat</l>
<l>Ende die rycheit van Troyen,</l>
<l n="33430">Des hadden sy veel te meer joyen.</l>
<l>Die wynt jaghede se henen ghereet.</l>
<l>Eer die naeste weke leet</l>
<l>Quamen sy in dat Egherische meer</l>
<l>Ghevaeren mit enen sconen heer.</l>
<l n="33435">Daer verkeerden hem die wynt:</l>
<l>Ic waen, hem sulc weder beghint,</l>
<l>Daer sulc om claghen sal,</l>
<l>Eer ommer blyft syn ongheval.</l>
<l>Die locht wert mit nevel beronnen,</l>
<l n="33440">Men en sach die maen so noch die sonne:</l>
<l>Die swercken vielen uytter locht</l>
<l>Al geheel; des hadden sy vrocht;</l>
<l>Sy saghen onderlinghe stryden</l>
<l>Die wynde, daer te selven tyden</l>
<l n="33445">Het donreden ende blixemden mede;</l>
<l>Dat was dat se verveeren dede.</l>
<l>So vreselicke waeren die zeebaren,</l>
<l>Dat daer niemant en waenden ontfaeren.</l>
<l><pb n="3,153"/>                 Hoert hier noch die meeste vrocht:</l>
<l n="33450">Dat vuer dat viel uytter locht,</l>
<l>Hem docht doe bernen al die see;</l>
<l>Den scepe dadet wel wee;</l>
<l>Het bernden mast, cavel, seile.</l>
<l>Al haer doen dat voer van heile;</l>
<l n="33455">Daer en was so vroet scipman,</l>
<l>Die hem yet gehelpen can.</l>
<l>Het reghenden daertoe so seer;</l>
<l>Daer en was gheen so groten heer,</l>
<l>Hy en wilde thuys syn op syn bedde</l>
<l n="33460">Ende daer een lyt bleve te wedde,</l>
<l>Ja, in al Noerthomberlant.</l>
<l>Dese tempeest, dese viant,</l>
<l>Gheduerden hem geheel IIJ daghe;</l>
<l>Eer van hem versceit die plaghe,</l>
<l n="33465"><milestone unit="fol" n="233r"/> Had se so versceiden die wynt,</l>
<l>Dat elc van den anderen twint</l>
<l>En wiste waer dat hy bequam.</l>
<l>Al tgoet dat men in Troyen nam,</l>
<l>Was gheworpen in die vloet,</l>
<l n="33470">Omdat men die scepe ontloet;</l>
<l>Weet wel dat hem luttel bleef.</l>
<l>Deus! wat rouwe men daer dreef!</l>
<l>Aghamennon quam doe aen syn scat,</l>
<l>Mer het waer hem bleven bat.</l>
<l n="33475">                Menelaus die verdreef,</l>
<l>Als ons Virgilius bescreef,</l>
<l>Aen des wys Protheus lant:</l>
<l>Syn scepe braken aen dat sant.</l>
<l>Hy en behielt myn noch mee;</l>
<l n="33480">Helena bleef doot in die zee.</l>
<l>Pirrus Neptolomus</l>
<l>Quam mit groter sorghen thuus.</l>
<l>Die van Logres ghemenelicke</l>
<l><pb n="3,154"/> Verdreven alle in Affrycke:</l>
<l n="33485">Daer wonnen sy nuwe lant,</l>
<l>Griecken wert hem nie bekant.</l>
<l>Ayax, dien Parys doerscoot,</l>
<l>Was haer heer, eer hy bleef doot.</l>
<l>Coninc Ovelius Ayax</l>
<l n="33490">Die leet veel onghemax:</l>
<l>Hy maecten ter sulcker noot</l>
<l>Van synen lyve enen boot.</l>
<l>Te lande quam hy mit groten vaer,</l>
<l>Mer hy ontmoete menghe baer.</l>
<l n="33495">So veel dranc hy der souter zee,</l>
<l>Dat in synen buyc en mocht niet mee;</l>
<l>Doch quam hy te lande saen,</l>
<l>Mer hy en mocht niet opstaen,</l>
<l>Ten was wel prime van den daghe.</l>
<l n="33500">Mit recht maecte dese man claghe:</l>
<l>XXX scepe noch myn noch mee</l>
<l>Worden hem afbernt in die see,</l>
<l>Datter een oec niet en ontghinc,</l>
<l>Dat hem was een scadelic dinc.</l>
<l n="33505">Alle die mannen waeren verlaeren,</l>
<l>Sonder sommich uytvercaeren,</l>
<l>Die mit groter cracht ontswam</l>
<l>Ende op die tortse te see clam.</l>
<l>Luttel waster, dat is waer.</l>
<l n="33510">Tiersten dat die dach was claer</l>
<l>Ende sy des waters van der zee</l>
<l>Gheloefden dat hem deed wee,</l>
<l>Stonden sy op mit groter pyne.</l>
<l>Sy ghingen neven die marine:</l>
<l n="33515">Doch dat sy haeren heer vonden,</l>
<l>Die cume spreken mocht tien stonden,</l>
<l>Van der see so was hy vol.</l>
<l>Verwoet was hy ende dol;</l>
<l><pb n="3,155"/> Dat hy Cassandre toech uytter kercke,</l>
<l n="33520">Pallas hevet ghewroken stercke:</l>
<l>Moghende waeren sy ende rycke,</l>
<l>Nu syn sy arm ghemenelicke.</l>
<l>Eenmael en connen sy niet ghewynnen.</l>
<l>Waer sullen sy gaen? sy en connen bekynnen:</l>
<l n="33525">Al dat lant was hem oncondt.</l>
<l>Nochtant syn sy toe onghesont;</l>
<l>Haer scade ende haer grote verlies</l>
<l>Achten sy cleen, syt seker dies,</l>
<l>Synt sy syn ontgaen der doot.</l>
<l n="33530">Nochtant dryven sy rouwe groot:</l>
<l>Al hebben sy Troyen tebroken,</l>
<l>Een deel ist op dese ghewroken.</l>
<l>Gheen groot goet brachten sy thuys.</l>
<l>                Coninc Ayax Ovelius</l>
<l n="33535">Ghescieden aldus ende syn ghesellen.</l>
<l>Nu sal ic u van den anderen tellen.</l>
<l>                Namplus, een coninc herde vroet,</l>
<l><milestone unit="fol" n="233v"/> Die hem van recht wel verstoet,</l>
<l>- Hondert jaer out, des syt ghewes,</l>
<l n="33540">Was hy, ende vader van Polidames,</l>
<l>Die so vroet ende soe scoen</l>
<l>Dat hy baven al die baroen</l>
<l>Ghebot ende meisterscap ghewan</l>
<l>Ende baven alle die Griexe man,</l>
<l n="33545">Dat synt op Aghamennon lach, -</l>
<l>Namplus weenden nacht ende dach,</l>
<l>Want hem was een bade comen,</l>
<l>Die dus die mare had vernomen</l>
<l>Dat hy vermoert was om nyt</l>
<l n="33550">Ende niet gheslaghen in den stryt.</l>
<l>Men had hem doen wanen das</l>
<l>Anders dan die waerheit was.</l>
<l><pb n="3,156"/> Men seid hem dat Ulixes</l>
<l>Ende syn conpaen Dyomedes</l>
<l n="33555">Hadden onder hem bedreven</l>
<l>Dat sy hem namen syn leven.</l>
<l>Sy haten hem oec vro ende spade,</l>
<l>Omdat hy was van sulcken rade</l>
<l>Dat men in theer niet en dede</l>
<l n="33560">Enighe dinc, stryt noch vrede,</l>
<l>Sonder dat hy selven hiet</l>
<l>Ende hy wilde ende riet;</l>
<l>Hier wouden sy vro ende spade</l>
<l>Ommer staen na synen scade.</l>
<l n="33565">                Nu hoert, hem Ulixes verriet,</l>
<l>Die lose, voer dat Griexe diet.</l>
<l>Ghevalst had die verrader aldus</l>
<l>Den seghel conincs Priamus</l>
<l>Ende oec, ghelyc enen dieve,</l>
<l n="33570">Ghescreven ende ghemaect IJ brieve.</l>
<l>In den enen was gheset</l>
<l>Hoe Palamedes, teghen wet</l>
<l>Ende teghen reden, soude vercopen</l>
<l>Die Griecken ende al doen lopen;</l>
<l n="33575">In den anderen was ghescreven</l>
<l>Tgoet dat men hem soud gheven</l>
<l>Ende dat hy deraf had ontfaen,</l>
<l>Ende hoedaenwys ment soud bestaen.</l>
<l>Daerna maecten Ulixes das,</l>
<l n="33580">Dat daer een man vermoert was</l>
<l>Tusschen theer ende der poert.</l>
<l>Nu hoert hier een quade moert;</l>
<l>Den raet deed hy stille dan,</l>
<l>Dat men aver enghenen man</l>
<l n="33585">Beid ghene brieve ende vant.</l>
<l>Enen Palamedes sarjant</l>
<l><pb n="3,157"/> Mieden hy daertoe dat hy dat goet</l>
<l>Al onder syn bedde loet,</l>
<l>Dat hy soud hebben van der stat.</l>
<l n="33590">Niemant anders en wist dat.</l>
<l>Tierst dat men die brieve vant</l>
<l>Aver den doden altehant,</l>
<l>Quamer aver grote maer</l>
<l>In dat heer haer ende daer.</l>
<l n="33595">Den heren liet men se sien;</l>
<l>Alle versamenden sy mittien,</l>
<l>Heren ende tghemente algader.</l>
<l>Alst wist Ulixes, die verrader,</l>
<l>Ghebaerden hy of hy van der moert</l>
<l n="33600">Noit yet en had ghehoert.</l>
<l>Hy sprac, hoe mens gheloven mochte</l>
<l>Dat oit dat Palamedes dochte;</l>
<l>Doch pynden hy hem seer,</l>
<l>Hoe dat hy den hoghen heer</l>
<l n="33605">Doden mochte ende verraden</l>
<l>Ende aen syn eer scaden.</l>
<l>                Groot ende lanc was der die raet.</l>
<l>Ulixes, die yerst vant tberaet,</l>
<l>Nam die litteren ende las</l>
<l n="33610">Daer die raet teghenwoerdich was.</l>
<l>Voer hem allen was die moert</l>
<l><milestone unit="fol" n="234r"/> Ghetelt ende ghebracht voert,</l>
<l>Hoe hy tfolc had vercoft algader.</l>
<l>Alle hielden sy hem voer verrader;</l>
<l n="33615">Hy hadt gheweert, mer hy en mochte,</l>
<l>Want, daerom dat hy brochte</l>
<l>Bescreven waer hy was die scat</l>
<l>Ende hoeveel hys had ghehat,</l>
<l>- Die brief die sprac al sonder saghe</l>
<l n="33620">Dattet tgoet onder syn bedde laghe -</l>
<l>Al die hoechste apenbaer</l>
<l><pb n="3,158"/> Ghingen ghemenenlicke daer;</l>
<l>Ulixes leide se daer, Gotweet;</l>
<l>Sy vondent altemael ghereet</l>
<l n="33625">Dat die brief sprac, meer noch myn,</l>
<l>- Hier was groet moerdaet in -</l>
<l>Den seghel vors ende al geheel.</l>
<l>Ulixes sach synen wille een deel</l>
<l>Als hy Palamedes siet</l>
<l n="33630">In groten sorghen ende in verdriet,</l>
<l>Want hy en wiste hoe ontgaen.</l>
<l>Altehant wilde men hem vaen:</l>
<l>Verbort had hys, want syn ghesellen.</l>
<l>Niemant en mocht u vertellen</l>
<l n="33635">Hoe groten rouwe, hoe onghedude,</l>
<l>Dat doe maecten syn lude;</l>
<l>Syn volc maecten hem ghereet</l>
<l>Hem te bescermen, ist lief of leet,</l>
<l>Als sy sculdich waeren te doen.</l>
<l n="33640">Daer en was gheen Griec so coen,</l>
<l>Had hy die hant aenghesleghen,</l>
<l>Sy en hadden ghestaen daerteghen;</l>
<l>Niemant en tasten aen syn cleet.</l>
<l>Hem somme wast oec leet</l>
<l n="33645">Dat hy daer wert ghewroecht;</l>
<l>Hem sommen hadt wel ghenoecht</l>
<l>Dat men hem daer had verdaen.</l>
<l>Alle dreicht hy se, die daer staen,</l>
<l>Ende seide dat hyt becopen mochte,</l>
<l n="33650">Coemt noch also die dat dochte.</l>
<l>Onder alle die Gryffoen</l>
<l>En was so stout noch so coen</l>
<l>Die yerst aen dorst varen;</l>
<l>Wel VIJ<hi rend='sup'>m</hi> ridder, twaren,</l>
<l n="33655">Daden daerom haer wapen an.</l>
<l>Hy sprac, als een coen man,</l>
<l><pb n="3,159"/> Dat hys den hantscoen woude bieden</l>
<l>Den alrestarcsten van den lieden,</l>
<l>Dat nie al sulcken dinc</l>
<l n="33660">Sprac, noch en pensden, noch en ghinc,</l>
<l>Ende hy niet en wiste dat</l>
<l>Dat onder dat bedde lach den scat:</l>
<l>Mocht men doen lyen int ghevecht,</l>
<l>Men dat mit hem dat waer recht.</l>
<l n="33665">Niemant en woude dat bestaen.</l>
<l>                Doe sach wel Ulixes saen</l>
<l>Dat syn wille niet en volquam;</l>
<l>Dies was hy droeve ende gram,</l>
<l>Mer hy pensden een ander wonder.</l>
<l n="33670">Den heren riet hy al bysonder</l>
<l>Dat sy sulcke dinc af quamen</l>
<l>Ende sy syn vrouwe namen,</l>
<l>Dat hy hen vorwertmeer</l>
<l>Ghetrouwe syn tallen keer;</l>
<l n="33675">Aldus ghinc voert syn valsche raet,</l>
<l>Doe hy sach dat hy hem gheen quaet</l>
<l>Ghedoen en mochte, noch oec toren.</l>
<l>Hier moegdy wonder ave horen;</l>
<l>Buten toenden hy scoen ghelaet;</l>
<l n="33680">Daer hy toe sach, deed hy den raet,</l>
<l>Palamedes te hebben vrede.</l>
<l>- Dit was wonder dat hy deede,</l>
<l>Aldus so conde hy hem decken. -</l>
<l>Ende doe dat volc enwech soud trecken,</l>
<l n="33685"><milestone unit="fol" n="234v"/> Danctes hem Palamedes seer,</l>
<l>Dat hy hem had ghedaen groet eer.</l>
<l>Palamedes wert niet ghewaer</l>
<l>Die felheit van den moerdenaer:</l>
<l>Hy wilde weten sonder waen</l>
<l n="33690">Dat hy hem groot goet had ghedaen.</l>
<l>Hy hadden uyttermaten lief,</l>
<l><pb n="3,160"/> Mer dander hatenen als een dief.</l>
<l>Doe seid tot hem Ulixes,</l>
<l>Dat hy ende Dyomedes</l>
<l n="33695">Hadden vonden enen scat</l>
<l>In enen put in eenre stat,</l>
<l>X dusent marc wert ofte meer:</l>
<l>"Nu en weet ic", sprac hy, "heer,</l>
<l>"Niemant dan wy IIJ alleen.</l>
<l n="33700">"Ic wil dat ghys syt gemeen".</l>
<l>Palamedes hielt aver waer,</l>
<l>Seer dancten hys hem daer.</l>
<l>Des anderen daghes mitter vaert</l>
<l>Voeren sy drie derwaert,</l>
<l n="33705">Als men den nacht had verstaen</l>
<l>Ende men die mane sach opgaen.</l>
<l>Anders en wist niemant nye</l>
<l>Waer sy voeren alle drie.</l>
<l>Tierst dat sy ten putte quamen,</l>
<l n="33710">Versierden sy alle te samen</l>
<l>Dat Palamedes soud ingaen</l>
<l>Ende hy soud al dat goet ontfaen.</l>
<l>Aldusdaenwys lieten sy en inne</l>
<l>Ten putte mit groter pine:</l>
<l n="33715">Daer souden sy hem hebben ghesteent.</l>
<l>Hierom ist dat Namplus weent,</l>
<l>Want men seid hem die dinc,</l>
<l>Dat dus met synen soen verghinc.</l>
<l>Oec ist in sommighen boecken bescreven</l>
<l n="33720">Dat hy aldus verloes syn leven.</l>
<l>                Doe tvolc te lande wederkeerden,</l>
<l>Also als ic ten yersten leerde,</l>
<l>Pensden hy hoe hy hem mochte scaden.</l>
<l>Hoert hoe hy was beraden.</l>
<l n="33725">Alle hout hy se voer viande,</l>
<l><pb n="3,161"/> Hem is leet coemter een te lande.</l>
<l>Synt dat hy heft syn kynt verloren,</l>
<l>Daer hy om hevet sulcken toren,</l>
<l>Hem allen so was hy ghenee.</l>
<l n="33730">Op een rootsche van der see</l>
<l>Deed hy een groot vuer maken,</l>
<l>Omdat sy daer souden gheraken</l>
<l>Om te hebben haven goet</l>
<l>Ende tontgaen der starcker vloet.</l>
<l n="33735">Hoe quade haven was daeronder!</l>
<l>Nie en deed man sulc wonder;</l>
<l>Hy wrac hem al te duer mit hone</l>
<l>Die doot van synen lieven sone.</l>
<l>Wat hulpt, al woud icket veel claghen!</l>
<l n="33740">Tierst dat sy dat vuer saghen,</l>
<l>Waenden sy dat yemant verdochte,</l>
<l>Dat se die wynt jaghende brochte.</l>
<l>Die storm had se, sonder saghe,</l>
<l>Ghedreven IIJ nacht ende IIJ daghe,</l>
<l n="33745">Dats niemant en waenden ontgaen.</l>
<l>Recht op tvuer lieten sy staen.</l>
<l>Die nacht was doncker ende das was recht,</l>
<l>Het stormden ende reghenden echt.</l>
<l>Endeboeam, so hiet dat lant;</l>
<l n="33750">Caphereus, so wast ghenant</l>
<l>Die berch daer ment tvuer op sach,</l>
<l>Daer menghe roetsche voer lach.</l>
<l>Die scepe quamen daeraen ghevaeren,</l>
<l>Sy scoerden stucken sonder spaeren:</l>
<l n="33755">Ter quader haven syn sy gheraect,</l>
<l>Seer worden sy daer mismaect;</l>
<l>Daer verdrancker menicheen;</l>
<l><milestone unit="fol" n="235r"/> Groet was tgheruchte ende die ween.</l>
<l>Eer men den dach sal verclaeren</l>
<l n="33760">Bleefter X dusent doot, twaeren.</l>
<l><pb n="3,162"/> Namplus stont op die roche baven</l>
<l>Mitten synen ende hoerden se droeven;</l>
<l>Hem dunct dat hy al is ghenesen,</l>
<l>Dat hy so sal ghewroken wesen.</l>
<l n="33765">Grote steen lieten sy mit allen</l>
<l>Van boven op hem nedervallen.</l>
<l>Menghen worpen sy der te stucken,</l>
<l>Veel meer dan men can ghemicken.</l>
<l>Dierste scepe bleven verloren;</l>
<l n="33770">Mer, tierst dat die ander horen</l>
<l>Verdroncken die die haven sochten,</l>
<l>Vloen sy danen, alle die mochten.</l>
<l>Ende die dach begond te claren:</l>
<l>Dat halp hem wel, al sonder spaeren</l>
<l n="33775">Vloen sy die roche onghehuer</l>
<l>Ende vermalendyden dat vuer,</l>
<l>Want sy seer hebben becocht</l>
<l>Dat sy die haven hebben ghesocht.</l>
<l>                Namplus die had enen soen</l>
<l n="33780">Die seer vroem was ende scoen,</l>
<l>- Oeaus so was syn name -</l>
<l>Een scoen jonghelinc ende bequame.</l>
<l>Dese was altoes ghereit</l>
<l>Te vysieren ene valsheit.</l>
<l n="33785">Dies en woud hy hem niet scamen;</l>
<l>Eer die Griecken wederquamen</l>
<l>Visiert hy dese moerdaet al.</l>
<l>Aen Dyomedes wyf, Agial,</l>
<l>Hy seid: "U man coemt van Troyen</l>
<l n="33790">"Mit eren ende mit groter joyen;</l>
<l>"Hy brenct een wyf van sconen maghen,</l>
<l>"Die scoenst die nu leeft by daghen;</l>
<l>"Haer vader is Calcas, die dyvyn;</l>
<l>"Ten mach oec gheen vroeder syn.</l>
<l n="33795">"Ic weet oec wale dat sy blyve</l>
<l><pb n="3,163"/> "Vrouwe van den huys te synen lyve.</l>
<l>"Hy swoert, daer X coninghe saghen,</l>
<l>"Dat hy haer trouwe altoes sal draghen</l>
<l>"Ende hy nummer ander en ghewint</l>
<l n="33800">"Dan Briseida, dat scone kynt.</l>
<l>"Hem was van u comen maer</l>
<l>"Die pyntlic vertellen waer;</l>
<l>"Wie dat hem seid, wast heer of knecht,</l>
<l>"Hy dreicht u, ende dat is recht.</l>
<l n="33805">"Neemt raet die u is goet</l>
<l>"Ende siet dat ghy syt so vroet,</l>
<l>"Dat ghy niet en verliest u leven</l>
<l>"Of uytten lande en wert verdreven,</l>
<l>"Want, ist dat hy u vermach,</l>
<l n="33810">"U en wort meer so swaeren ghelach".</l>
<l>                Daerna voer hy ende quam</l>
<l>Tot Aghamennons wyf Cemestram,</l>
<l>Ende seid dat se Aghamennoen</l>
<l>Ommer soud ontlyven doen,</l>
<l n="33815">Want hy had wel verstaen</l>
<l>Algader dat sy hadden misdaen:</l>
<l>Hy heft uyttermaten leet</l>
<l>Om tleven dat sy leit, Gotweet;</l>
<l>In synen syn heft hy bescreven</l>
<l n="33820">Wat sy mit Egistus heeft bedreven.</l>
<l>Aldus begadet Oeaus daer.</l>
<l>Dat weten wy wel averwaer</l>
<l>Dat Agial soveel dede</l>
<l>Mit maghen ende mit hare bede,</l>
<l n="33825">Dat haer die lude van den lande</l>
<l>Belaveden dat in haer hande,</l>
<l>Dat sy Dyomedes niet en ontfaen:</l>
<l>In anderen lande moet hy gaen.</l>
<l>                Aghial - dat scryft Ysis -</l>
<l n="33830">Was dochter conincs Polinicijs,</l>
<l><pb n="3,164"/> Haer audervader was Adrosius.</l>
<l><milestone unit="fol" n="235v"/> Enen broeder had sy, - hiet Assendrus, -</l>
<l>Een die sconste, na dat ic las,</l>
<l>Die in synen tyden was,</l>
<l n="33835">Ende vromich seer van synre tyt:</l>
<l>Hy bleef doot in den yersten stryt</l>
<l>Die ye onder die Griecken wert.</l>
<l>Synt dat sy bestonden die vaert</l>
<l>Tfolc had gheseilt sonder spoet,</l>
<l n="33840">So langhe dat hem dochte goet</l>
<l>Te suecken lant, hem mochtes lusten:</l>
<l>Allen begherden sy dat rusten.</l>
<l>Mer, daer sy landen, en wilde se die heer</l>
<l>Ghedoghen, noch myn noch meer:</l>
<l n="33845">Hy wilde hem syn lant verbieden.</l>
<l>Daer wert een stryt van stouten lieden;</l>
<l>Drie daghe stont hy starc ende groot,</l>
<l>Menich ridder bleefter doot.</l>
<l>Assendrus was daer ende vacht</l>
<l n="33850">Gheweldelicke mit groter cracht,</l>
<l>Soedat hys in alrewys</l>
<l>Baven hem allen had den prys;</l>
<l>Mer die coninc was so goet</l>
<l>Dat hy hen selven sloech ter doot.</l>
<l n="33855">Had hy in Troyen ghedraghen</l>
<l>Wapen, in allen synen daghen</l>
<l>Hy wert verveert ende ontsien;</l>
<l>Mer hem en mocht niet ghescien</l>
<l>Dat hy ghescaet had der steden.</l>
<l n="33860">Syn maghe hadden ghebeden</l>
<l>Dyomedes, so waer hy quame,</l>
<l>Dat hy waer van hem name.</l>
<l>By dien doghede hy rouwe groot</l>
<l>Om syn scadelicke doot.</l>
<l n="33865">Hy toendent apenbaer wel.</l>
<l><pb n="3,165"/> Want hy in den wyghe vel,</l>
<l>Ter selver stede al daer hyt sach</l>
<l>Dat Assendrus verslaghen lach,</l>
<l>Op synen hals nam hy den man:</l>
<l n="33870">Daer deed hy als een dollart an,</l>
<l>Want, eer hy en uyt droech,</l>
<l>Had hy groter slaghe ghenoech</l>
<l>Ende daertoe menghe wonde diep,</l>
<l>Eer hy den vianden ontliep.</l>
<l n="33875">Doer al dat hem dit ghesciede,</l>
<l>Seiden van hem quade liede</l>
<l>Dat hy en al willens bederf,</l>
<l>Omdat tlant op hem versterf,</l>
<l>Ende hyt van horen halven nam;</l>
<l n="33880">Onsculdich was hys, hoe soet quam.</l>
<l>Om dese sake die ghy hoert</l>
<l>Was hem aengheteghen die moert.</l>
<l>Agial sprac: "Nummermeer</l>
<l>"En wort hy, twaeren, myn heer".</l>
<l n="33885">Aldus was hy mit ghewelt,</l>
<l>Alsoe als Ysis vertelt,</l>
<l>Ghedreven mit groter scande,</l>
<l>Wast lief, wast leet, uyt synen lande.</l>
<l>                Aghamennon was ontfaen,</l>
<l n="33890">Mer dorperlicke ist hem vergaen.</l>
<l>Clitemestra had enen amys,</l>
<l>Stout ende uyttermaten wys</l>
<l>- Egistus waen ic dat hy hiet,</l>
<l>Mer coninc en was hy niet; -</l>
<l n="33895">Sy hadden te haere scanden</l>
<l>Heer ghemaect van den landen.</l>
<l>Een dochter had hy by haer,</l>
<l>Die was der moeder herde caer:</l>
<l>Origena was sy ghenant.</l>
<l n="33900">Doe Aghamennon quam int lant,</l>
<l><pb n="3,166"/> Vermoedet sy en ende Egistus,</l>
<l>Tierst dat hy quam in thuus.</l>
<l>Clitemestra, die quade vrouwe,</l>
<l><milestone unit="fol" n="236r"/> Hielt haeren man wel cleen trouwe;</l>
<l n="33905">Al te langhe van huys merren</l>
<l>Doet den menghen vererren.</l>
<l>Dese heft becocht al toe wert</l>
<l>Den stryt ende die langhe heervaert.</l>
<l>Vermoert was hy; dats grote scade,</l>
<l n="33910">Want hy was wys ende vroet van rade,</l>
<l>Ende baven hem allen best ghenoemt.</l>
<l>                Eer die boec ten eynde coemt</l>
<l>Wort vertelt ende oec ghesproken</l>
<l>Hoe seer dat hy was ghewroken.</l>
<l n="33915">Climestra, dat quade wyf,</l>
<l>Die aldus nam syn lyf</l>
<l>Aghamennon, haren man,</l>
<l>Had een kynt dat sy aen hem wan.</l>
<l>Een scoen joncheer wast, twaeren,</l>
<l n="33920">Mer hy en was niet out van jaren;</l>
<l>Scoen was hy ende bequaem:</l>
<l>Orestes, soe was syn naem.</l>
<l>Die coninc vluchten Calcabeus</l>
<l>In Creten den coninc Ydomeneus;</l>
<l n="33925">Waer hy in Nithenen bleven,</l>
<l>Sy hadden hem ghenomen tleven;</l>
<l>Mer doch ontfoerden die heer</l>
<l>In Creten; en weets niet meer.</l>
<l>Men kende hem, wat mocht hy doen?</l>
<l n="33930">Hy weende om Aghamennoen,</l>
<l>Die also was verslaghen doot.</l>
<l>Dat kynt, daer scoenheit aen lach groot,</l>
<l>Beval hy, mit groten rouwe,</l>
<l>Ydomeneus op goede trouwe,</l>
<l n="33935">Dat hy en lere tot aen den dach,</l>
<l><pb n="3,167"/> Dat men hem ridder maken mach,</l>
<l>Ende hy dan daertoe doghe</l>
<l>Dat hy crone draghen moghe,</l>
<l>In tlant dat hem syn vader liet.</l>
<l n="33940">Ydomeneus en liets niet,</l>
<l>Hy ontfinc hem mit groter eren;</l>
<l>Mer die vader rouwe hem sere,</l>
<l>Dat hy was alsoe vermoert.</l>
<l>Daer en was gheen letten voert;</l>
<l n="33945">Hy hielt dat kynt: des had hy prys.</l>
<l>Syn wyf was ghenant Therasys;</l>
<l>Een dochter hadden sy te samen,</l>
<l>Climena hiet sy by namen:</l>
<l>Aen Thornichen was sy verdreven</l>
<l n="33950">Mitten storm; daer was sy bleven</l>
<l>Totdat syn scepe ghemaect waeren,</l>
<l>Die uytter zec waeren ontfaren.</l>
<l>                Dyomedes die was, te synre scanden,</l>
<l>Verdreven uyt synen landen.</l>
<l n="33955">Thelamon hadde ghelaten</l>
<l>Enen stoutten soen uyttermaten</l>
<l>- Hiet Serenus - in Salomine.</l>
<l>Hem was gheseit al stillekine,</l>
<l>Dat syn vader was eens snachs vermoert</l>
<l n="33960">Van Dyomedes, dies had woert.</l>
<l>Dyomedes die waenden comen</l>
<l>Te Salomine te synre vromen,</l>
<l>Omdat hy bidden woud ende claghen</l>
<l>Synen vrienden ende maghen,</l>
<l n="33965">Dat hem syn wyf Agial</l>
<l>Aldus had verdreven al.</l>
<l>Daer vant hy cleyn vrientscap echt,</l>
<l>Want Serenus - was quaet van recht -</l>
<l>Sprac hem so wredelicke teghen,</l>
<l n="33970">Dat hy daer na was versleghen.</l>
<l><pb n="3,168"/> Hy sprac: "Wat suecty te deser poert</l>
<l>"Hulp, na myns vaders moert!</l>
<l>"Ghy suls noch quaden loen ontfaen!</l>
<l>"Wat, soudy mit recht hebben ghedaen,</l>
<l n="33975">"Na verdienen ende na scout,</l>
<l>"So soudy hem hebben ghewest hout!</l>
<l><milestone unit="fol" n="236v"/> "Het is my wel gheapenbaert</l>
<l>"Dat ghy daer te rade waert,</l>
<l>"Daer hem Ulixes vermoerden".</l>
<l n="33980">Veel dorperlicker woerden</l>
<l>Spraken hem die van Salomine,</l>
<l>Soedat hy mit grote pyne</l>
<l>Hem ter seewert is ontfaeren;</l>
<l>Anders so becocht hyt, twaeren.</l>
<l n="33985">Coninc Demephon ende Athanias,</l>
<l>Daer elc te lande afcomen was,</l>
<l>Dreef men se daeruyt mit ghewout.</l>
<l>Hare engheen en was so stout</l>
<l>Die in tsyn hadde ghegaen.</l>
<l n="33990">Hier moegdy wonder ave verstaen:</l>
<l>Katyf ende arm syn sy bleven</l>
<l>Ende uytten lande also verdreven.</l>
<l>Diegheen die uytter zee quamen</l>
<l>Waeren te Thoringhe altesamen:</l>
<l n="33995">Droeve ende erre syn sy, twaeren;</l>
<l>Sy seiden: "Wy hebben misbaeren;</l>
<l>"Die zee was ons quaet ende fel;</l>
<l>"Op tlant en gan ons niemant wel!"</l>
<l>Vertoernt syn sy om dese sake</l>
<l n="34000">Ende uyttermaten tonghemake;</l>
<l>Mer dat men enen raet daer nam,</l>
<l>Die hem allen wel bequam,</l>
<l>Dat was dat sy vechten souden</l>
<l>Teghen alle die se verdriven wouden:</l>
<l n="34005">"Wy verslaen man ende kynder,</l>
<l><pb n="3,169"/> "Ende al dat wy vinden ghinder,</l>
<l>"So datter niemant en ontgaet,</l>
<l>"Want also groot averdaet</l>
<l>"En deed men nie volc, sonder waen",</l>
<l n="34010">Spraken sy, "als ons is ghedaen.</l>
<l>"Ghejaeghet hebben sy ons uytten lande!</l>
<l>"Wy jaghen se oec als onse viande;</l>
<l>"Wy en spaeren maghe noch vriende,</l>
<l>"Noch niemant die ons ye diende;</l>
<l n="34015">"Enen en laten wy niet ontgaen!"</l>
<l>Dit docht hem allen best ghedaen.</l>
<l>                Hiernae lach hare alre moet;</l>
<l>Mer Nestor die wederstoet</l>
<l>Mit pynen ende mit arbeiden;</l>
<l n="34020">Hy spracter wel toe ende seide</l>
<l>Dat sy dat dinc best lieten wesen:</l>
<l>"Tlant en mochts nummermeer genesen;</l>
<l>"Vremt volc soud comen in tlant</l>
<l>"Ende setten al na hare hant.</l>
<l n="34025">"Van ons en bleve kynder noch maghe,</l>
<l>"Van nu al totten doemsdaghe,</l>
<l>"Die dit lant berichten mochten.</l>
<l>"Siet, wat scade wy dan wrochten.</l>
<l>"Laet ons bidden ende claghen</l>
<l n="34030">"Onsen poerteren ende onsen maghen,</l>
<l>"Ende soe scoen dinc hem bieden,</l>
<l>"Dat wy ontfaen syn van den lieden.</l>
<l>"Als ghy des lants dan seker syt</l>
<l>"Ende het dunct ons wesen tyt,</l>
<l n="34035">"So slaen wy doot, ist wyf of man,</l>
<l>"Die dese dinc op ons began".</l>
<l>Ten is niemant, hy en sy onvroet,</l>
<l>Die seghet dat hy misdoet;</l>
<l>Doch dat sy daden Nestors raet,</l>
<l n="34040">Nu hoert alle ende verstaet.</l>
<l><pb n="3,170"/>                 Dyomedes - dat scryft Ysys -</l>
<l>Rumden tlant katyvewys;</l>
<l>Te Troyen quam hy weder aen tlant.</l>
<l>Mer, tiersten dattet wert bekant,</l>
<l n="33045">Woud men hem van daer verdriven;</l>
<l>Dat deed menghen ontlyven:</l>
<l>V daghe vochten sy dach ende nacht;</l>
<l>Der wert gheslaghen menghen slach,</l>
<l><milestone unit="fol" n="237r"/> Mer tfolc was al sonder coninc:</l>
<l n="34050">By dien, waen ic, dat onderghinc.</l>
<l>Dyomedes die verwan,</l>
<l>Want hy was een vromich man;</l>
<l>Menich stortten daer syn bloet.</l>
<l>Daer wan hy een avergroot goet:</l>
<l n="34055">Dat was hem een groot gheval.</l>
<l>Als dat verhoerden Agial,</l>
<l>Ontboot sy hem pays ende vrede</l>
<l>Van allet dat hy ye misdede;</l>
<l>Hy come: sy wilt also maken,</l>
<l n="34060">Dat men beter alle die saken.</l>
<l>Dyomedes die wert vro,</l>
<l>Hy deed herde gherne also:</l>
<l>Hy quam thuys, men ontfinc hem wale;</l>
<l>Syn lant gaf men hem altemale,</l>
<l n="34065">Ende hy bleefter af gheweldich heer,</l>
<l>Als hy had ghewesen eer.</l>
<l>                Die van Griecken hoerden die mare;</l>
<l>Sy worden allen seer in vare</l>
<l>Om dinghen die hem mochten deren,</l>
<l n="34070">Want sy en mochten hem niet verweren</l>
<l>Teghen die, die Troyen wonnen;</l>
<l>Wert dat sy hem wouden wangonnen,</l>
<l>Niemant en mocht hem ontgaen,</l>
<l>Die sy mit wyghe wouden bestaen.</l>
<l n="34075">Bat ontfaen sy haer heren,</l>
<l><pb n="3,171"/> Dan sy al dat lant ontteren;</l>
<l>Niemant en moghes ontgaen,</l>
<l>Sal torloghe yet langhe staen;</l>
<l>Meer doer vrede dan doer lieve,</l>
<l n="34080">Seinden elc uyt mit synen brieve</l>
<l>Om ghenade aen synen heer,</l>
<l>Ende ontfinghenen mit groter eer.</l>
<l>Die curen ontfinghen sy alle weder,</l>
<l>Die gheworpen waeren der neder</l>
<l n="34085">Ende liet se gheweldelicke heren wesen,</l>
<l>Als sy hadden ghewest voer desen.</l>
<l>Mit herde groter eren was</l>
<l>Ontfaen die coninc Athanias,</l>
<l>Nestor ende Demophon;</l>
<l n="34090">So waeren oec haer baroen.</l>
<l>Ic en can getellen niet die feeste,</l>
<l>Die sy dreven alle die meeste.</l>
<l>                Ydomeneus die was mede</l>
<l>In syn lant mit goeden vrede,</l>
<l n="34095">Sodat die tyt doch daertoe quam,</l>
<l>Dat Orestes wapen aen nam</l>
<l>Ende hy ridder wert ghedaen.</l>
<l>Ydomeneus die gaf hem saen</l>
<l>Dusent ridderen al onvervaert</l>
<l n="34100">Ende mit wapen wel bewaert,</l>
<l>Die mit hem voeren algader,</l>
<l>Om te wreken synen vader.</l>
<l>Tot Athenen quam ghevaeren</l>
<l>Orestes mit synre scaeren:</l>
<l n="34105">Om hulp quam hy daer ende bat.</l>
<l>Hem gheven die van der stat</l>
<l>Twee dusent ridders in dien tyden,</l>
<l>Die allen mit hem wouden ryden.</l>
<l>Daer en was niemant, hy en woude bestaen</l>
<l n="34110"><pb n="3,172"/> Egistus ende wouden hem slaen,</l>
<l>Hanghen ofte raedebraken;</l>
<l>Dit swoeren sy alle in waeren saken.</l>
<l>                Orestes gaf grote offerande</l>
<l>Den Gaden van synen lande,</l>
<l n="34115">Omdat sy hem souden doen verstaen</l>
<l>Hoe syn saken souden vergaen,</l>
<l>Of sy vaen souden Egistus.</l>
<l>Doe seiden hem die Gade aldus,</l>
<l>Dat hy die moeder soud verslaen;</l>
<l n="34120">Van Egistus, sonder waen,</l>
<l><milestone unit="fol" n="237v"/> Of van den lande nummermeer</l>
<l>En ghewonne hy anders eer:</l>
<l>"Dine moeder slaet ter doot.</l>
<l>"Dan sal die mare lopen groot,</l>
<l n="34125">"Dat hy ghewroken hevet dan</l>
<l>"Tquaet dat sy deed haeren man".</l>
<l>Orestes die en vergat niet</l>
<l>Alle die saken die men hem hiet;</l>
<l>Synen luden seid hyt saen:</l>
<l n="34130">Het docht hem allen wel ghedaen;</l>
<l>Oec seiden sy dat hy waer sot,</l>
<l>Liet hy der Gaden ghebot.</l>
<l>Te Strophium voeren sy van dane;</l>
<l>Een goede stat wast, als ic wane.</l>
<l n="34135">Forenses was hy ghenant,</l>
<l>Die daer heer was int lant.</l>
<l>Niemant en had sy also leet</l>
<l>Als Egistus, nadat ic weet,</l>
<l>Omdat syn dochter had ghewesen</l>
<l n="34140">Syn wyf, eer hy quam te desen,</l>
<l>Ende hy haer had ghedaen ontrouwe,</l>
<l>Om Clitemestram, die quade vrouwe,</l>
<l>Die doot sloech haer selfs man.</l>
<l>Orestes boot hy dan,</l>
<l n="34145"><pb n="3,173"/> Dat hy hem wilde in staden staen,</l>
<l>Want Egistus had ghedaen</l>
<l>Alsoe lasterlicke saken.</l>
<l>Waerom soud icket u lanc maken?</l>
<l>Mit IIJ<hi rend='sup'>m</hi> ridderen, twaeren,</l>
<l n="34150">Is hy daer mit hem ghevaeren;</l>
<l>Goets ghenoech hebben sy ghenomen.</l>
<l>Te Nithenen syn sy comen</l>
<l>Mit allen haeren heren saen;</l>
<l>Daer en waeren sy niet ontfaen,</l>
<l n="34155">Mer buten bleven sy, dat is waer.</l>
<l>Egistus die en was niet daer,</l>
<l>Die moeder diet altemale deede.</l>
<l>Sy belaghen alom die stede;</l>
<l>Menich assaut was daer groot</l>
<l n="34160">Ende menich ridder bleefter doot.</l>
<l>Doch wonnen sy se bynnen XIIIJ daghen:</l>
<l>Alle diegheen hebben sy verslaghen</l>
<l>Die sy vinden ende die wouden</l>
<l>Teghen hem die stede houden;</l>
<l n="34165">Ende wie dat daer raet toe droech</l>
<l>Dat men Aghamennon versloech,</l>
<l>Daden sy hanghen ofte radebraken.</l>
<l>Nu hoert hier wonderlicke saken:</l>
<l>Orestes die heeft die moeder ghevaen,</l>
<l n="34170">Mer daer en was gheen ontgaen:</l>
<l>Daert alle die saghen van der stede</l>
<l>Ende van allen den lande mede,</l>
<l>Dode hy se: so was sy begrepen.</l>
<l>Uytter hiet hy se sclepen,</l>
<l n="34175">Daer se die voghel ende die honden</l>
<l>Verteren souden in cortter stonden.</l>
<l>Hy en woud niet dat men se groeve:</l>
<l>Des was menich mensche droeve.</l>
<l>Vreselicke was die wrake</l>
<l n="34180"><pb n="3,174"/> Ende een wonderlicke sake;</l>
<l>Climestra die becochte</l>
<l>Seer die sake die sy wrochte.</l>
<l>                Egistus die verhoerde die mare</l>
<l>Ende quam mit veel ridders dare</l>
<l n="34185">Om te wynnen die stat;</l>
<l>Mer qualicke ontgout hy dat,</l>
<l>Want Orestes hadden belacht</l>
<l>Mit menghen man onversaecht.</l>
<l>Ten wyghe daer hy soud comen</l>
<l n="34190">Was hy ontemelicke ghenomen:</l>
<l>Sy scoffierden altesamen</l>
<l><milestone unit="fol" n="238r"/> Al diegheen die mit hem quamen;</l>
<l>Oec versloeghen sy doot op tfelt</l>
<l>Van synen volcke wel die helt.</l>
<l n="34195">Egistus vinghen sy op dien dach:</l>
<l>Al daer menich ridder sach,</l>
<l>Deed hem Oresten sclepen mede</l>
<l>Al moedernaect al doer die stede;</l>
<l>So langhe hinc hy, dat weet men wel,</l>
<l n="34200">Dat hy in stucken neder vel.</l>
<l>Al tlant van Griecken doer ende doer</l>
<l>Was vertelt dese aventuer,</l>
<l>Hoe hy syne moeder sloech doot.</l>
<l>Daeraf so ghinc die taele groot:</l>
<l n="34205">Som seiden sy, hy dade wel,</l>
<l>Som seiden sy dat hy waer fel;</l>
<l>Ten mach niet syn sonder quaet</l>
<l>Dat een kynt syn moeder verslaet;</l>
<l>Ten is niet eerbaer noch recht,</l>
<l n="34210">Dat sulcke man een lant berecht:</l>
<l>Men sallen, na den rechten, seynden</l>
<l>Emmermeer in elleynden.</l>
<l>Daer moet hy sulcke daet besueren.</l>
<l><pb n="3,175"/>                 Hoert Menelaus aventueren:</l>
<l n="34215">Aen Creten, daer hy hem cleen bekande,</l>
<l>Dreef hy, daer hy hem cleen becande:</l>
<l>Daer dreef hem die wynt, die hem dede</l>
<l>Scade ende grote vrese mede.</l>
<l>Wel naer was hy daer ghedreven,</l>
<l n="34220">Daer hy ghelaten had syn leven.</l>
<l>Ter yerster havenen dat hy quam</l>
<l>Hoerden hy maer ende vernam</l>
<l>Dat syn broeder waer doot:</l>
<l>Rouwe dreef hy herde groot.</l>
<l n="34225">Menich dinc vernam die heer,</l>
<l>Die hem wonderden herde seer.</l>
<l>                Menelaus bracht daer die maer</l>
<l>Hoet mit Theutere vergaen waer,</l>
<l>Die mit Ayax ende Thelamon,</l>
<l n="34230">Die beid waeren herde coen,</l>
<l>Voer Troyen quam van Salomyne.</l>
<l>"Hy was," sprac hy, "mit groter pyne</l>
<l>"Uyt alle syne lande verdreven;</l>
<l>"Mer in Cipers is hy bleven:</l>
<l n="34235">"Een stat heft hy ghemaect in tlant,</l>
<l>"Die Salomyne is ghenant.</l>
<l>"Vast ende goet is gheen stede,</l>
<l>"Daer was hy mit goeden vrede.</l>
<l>"Oec gheviel my aldus mede,</l>
<l n="34240">..........</l>
<l>"Dat wy aen enen lande quamen,</l>
<l>"Daer my die serpenten namen.</l>
<l>"Ic heb ghewest in groter noot</l>
<l>"Ende in vresen van der doot."</l>
<l n="34245">Daerna sprac hy niet en twint.</l>
<l>Tiersten dat hy had wynt,</l>
<l>Hy maecten hem henen altehant,</l>
<l>Te Paersen in syns selfs lant.</l>
<l><pb n="3,176"/> Daer was hy mit groter joyen</l>
<l n="34250">Ontfaen na synen vernoyen.</l>
<l>Nu voert so mach hem lusten</l>
<l>Mit vrede te leven ende te rusten.</l>
<l>                Orestes was ghelastert seer</l>
<l>Van den volcke, so lanc so meer,</l>
<l n="34255">Om synre moeder die hy versloech.</l>
<l>Menelaus was hem fel ghenoech:</l>
<l>Dicwil deed hy hem belaghen,</l>
<l>Omdat hy die moeder had verslaghen.</l>
<l>Doch die beste van den lieden</l>
<l n="34260">Hem verspraken ende berieden,</l>
<l>Ende seiden sy souden mit goeden staden</l>
<l>Hem verspreken ende beraden</l>
<l>Tot Athenen in die stede,</l>
<l>Watter Orestes best toe dede</l>
<l n="34265">Van der vruchtelicker dinc,</l>
<l><milestone unit="fol" n="238v"/> Daer so grote maer af ghinc:</l>
<l>Sy willen dat men daer wyse echt,</l>
<l>Weder sy recht hadden of onrecht.</l>
<l>Van allen Griecken die beste</l>
<l n="34270">Quamen te Athenen in die veste,</l>
<l>Om die dinc die ghy hebt gehoert.</l>
<l>Die u vertrecken alle die woert</l>
<l>Die men daer seide, het waer te lanc;</l>
<l>Mer dit was die ommeganc</l>
<l n="34275">Dat hy hem beriet mit goeden</l>
<l>Eer hy die moeder woude dooden,</l>
<l>Ende sy hem gaven den raet.</l>
<l>Minesteus, die daer staet,</l>
<l>Biet des den hantscoe altehant,</l>
<l n="34280">Wilt men hem ontwysen syn lant.</l>
<l>"So wie," sprac hy, "van desen saken</l>
<l>"Desen wetteloes wil maken,</l>
<l><pb n="3,177"/> "Siet, waer ic voer dese lieden</l>
<l>"Voer hem hier myn wedde biede,</l>
<l n="34285">"Dat hy en hevet myn noch meer</l>
<l>"Lant verbuert, noch lyf, noch eer,</l>
<l>"Noch dat men hem oec in elleynden</l>
<l>"Om dese dinc niet en sal seynden."</l>
<l>Van diere misdaet, syt ghewes,</l>
<l n="34290">Was daer quyte ghewyst Orestes;</l>
<l>By dien rade van den heren,</l>
<l>Hiet men hem in syn rycke keren;</l>
<l>Men gaf hem weder syn ghewelt,</l>
<l>Alsoe als ons die boec telt.</l>
<l n="34295">Tot Nithenen voer hy mit eren.</l>
<l>Minesteus deed hem keren</l>
<l>Ende deed hem ghinder crone draghen,</l>
<l>Daer alle syn lude toe saghen.</l>
<l>Coninc was hy menghen dach.</l>
<l n="34300">Nu hoert wat ic bescreven sach.</l>
<l>Syn suster die hiet Erigona,</l>
<l>Die nam haer den rouwe so na,</l>
<l>Dat sy haer selven hinc,</l>
<l>Omdat hy mitten lyve ontghinc.</l>
<l n="34305">                Doe Menelaus had verstaen</l>
<l>Dat Orestes was ontgaen</l>
<l>Ende hy ontfaen had syn lant,</l>
<l>Versoenden hy teghen hem altehant;</l>
<l>Ydomeneus maecten die soene</l>
<l n="34310">Als hy sculdich was te doene.</l>
<l>Omdat die soene ghestadich blyve,</l>
<l>Gaf hy hem daer te wyve</l>
<l>Syn dochter Ermiona</l>
<l>- Men en vant so scone ver noch na -</l>
<l n="34315">Die hy aen Helenen wan</l>
<l>Eer dat orloech van Troyen began:</l>
<l>Sy gheleec een deel Helenen.</l>
<l><pb n="3,178"/> Die feest hielt men te Nithenen;</l>
<l>Daer was menich man blyde,</l>
<l n="34320">Want doe was vrede van den stryde.</l>
<l>                Nu voert moegdy horen tellen</l>
<l>Van Ulixes, van synen ghesellen.</l>
<l>In Creten quam hy ende niet mee</l>
<l>Mit hem dan scepe twee;</l>
<l n="34325">Nochtant hadden sy se ghehuert,</l>
<l>Want die syne waeren alle ghescuert,</l>
<l>Ende ghenomen al syne scat,</l>
<l>Dat hem en bleef noch dit noch dat.</l>
<l>Thelamons maghe ende Ayax</l>
<l n="34330">Hadden hem ghedaen veel onghemax:</l>
<l>Al syn goet hebben sy hem ghenomen;</l>
<l>Waer hy mit pynen niet enwech comen,</l>
<l>Hy waer doot of verhanghen.</l>
<l>Noch ist hem synt wers verganghen,</l>
<l n="34335">Al is hy der doot ontgaen,</l>
<l>Wan Namplus had hem ghevaen.</l>
<l>Nummermeer en levet man</l>
<l><milestone unit="fol" n="239r"/> Die sulcker vresen ontlopen can.</l>
<l>Die tellen soude alle die dinc,</l>
<l n="34340">Hoe hy daer der doot ontghinc,</l>
<l>Hy en soud daerom pynen seer.</l>
<l>Die wysheit van den groten heer</l>
<l>Mocht men wel kennen daeran.</l>
<l>                Nu sal ic tellen, of ic can,</l>
<l n="34345">Die grote sorghe ende den vaer</l>
<l>Die hy herden wel X jaer.</l>
<l>                Als Dyomedes versach</l>
<l>Ulixes op dien dach</l>
<l>So verdoemt van synen lyve,</l>
<l n="34350">Ende die syne soe katyve,</l>
<l>Vragheden hy hem al apenbaer</l>
<l><pb n="3,179"/> Waerby hy nu soe arm waer,</l>
<l>Hoe hy van so groten goede</l>
<l>Comen waer tot dier armoede,</l>
<l n="34355">Ende hy so arm ende soe naect</l>
<l>Van synen scatte waer ghemaect.</l>
<l>Ulixes die begonde te tale</l>
<l>Ende seide hem altemale</l>
<l>Waeraf hy dien scade nam,</l>
<l n="34360">Ende waeraf hem die sake quam;</l>
<l>Hoe hy mit goede was gheladen</l>
<l>Ende hoe hy quam ter groter scaden;</l>
<l>Hoe moghende hy was van ridderscepe</l>
<l>Ende wat hy had in synen begrepe</l>
<l n="34365">Mit silver ende mit goude gheladen.</l>
<l>Hoert hoe hy quam ter groter scaden.</l>
<l>                Ulixes die sprac: "Yerstwerve</l>
<l>"Quam ic aen een lant, hiet Mynerve:</l>
<l>"Daer in tlant en deed men my niet,</l>
<l n="34370">"Weder scade noch verdriet.</l>
<l>"Niet langhe en was ic ghinder,</l>
<l>"Mit vreden rumdent ons kynder.</l>
<l>"Sy voeren te Lotefagos,</l>
<l>"Aldaer werd ic veel goets los.</l>
<l n="34375">"Van danen voeren wy in die zee:</l>
<l>"Die storm wies so lanc so mee;</l>
<l>"Hagel, donre ende fel weder</l>
<l>"Viel van baven op ons neder.</l>
<l>"Doch, dat wy ter quader wile</l>
<l n="34380">"In tlant quamen van Cecile,</l>
<l>"Daer een coninc aen ons quam,</l>
<l>"Een fel ende heit Lestrigonam:</l>
<l>"Van der zee sach hy ons moede</l>
<l>"Ende gheladen mit groten goede;</l>
<l n="34385">"Van onsen silver ende van goude</l>
<l>"Nam hy al dat hys hebben woude.</l>
<l><pb n="3,180"/> "Wy en mochtens hem ontsegghen niet,</l>
<l>"Al hadden wys toren ende verdriet.</l>
<l>"Een dochter had hy, hoerter na,</l>
<l n="34390">"Die men hiet Estrigona:</l>
<l>"Alphenar, een myn lieve conpaen,</l>
<l>"Wert van hare mynnen bevaen,</l>
<l>"Sodat hy daer doot om waer bleven,</l>
<l>"En had ic die sake niet verdreven.</l>
<l n="34395">"Mer haer broeder ende haer vader</l>
<l>"Hoeden se nauwe allegader;</l>
<l>"Dat mocht hem gehelpen cleen,</l>
<l>"Want, doe ic se sprac alleen,</l>
<l>"Maecten ic haeren syn in porre</l>
<l n="34400">"Alsoe, dat sy Alphenorre</l>
<l>"Algader synen wille dede</l>
<l>"By mynre behendichede.</l>
<l>"Des wist hy my groten danc,</l>
<l>"Alst recht was, syn leven lanc.</l>
<l n="34405">"Het en waer hem niet ghesciet,</l>
<l>"Mer dat ic die dinc beriet.</l>
<l>"Ic stal se selven haeren maghen</l>
<l>"Ende brocht se, op mynen hals ghedraghen,</l>
<l>"Heymelicke tot eenre stede,</l>
<l n="34410"><milestone unit="fol" n="239v"/> "Daer sy synen wille deede.</l>
<l>"So dats vader ende moeder</l>
<l>"Ghewaer worden ende haer broeder</l>
<l>"Die, mit V<hi rend='sup'>c</hi> man te samen,</l>
<l>"Ons alle te verslaen quamen.</l>
<l n="34415">"Die joffrou lieten wy daer.</l>
<l>"Ic waen sy derom weenden een jaer,</l>
<l>"Dat sy mit ons niet en quam.</l>
<l>"Als wy tfolc saghen op ons gram</l>
<l>"Ende al teghen ons ghevee,</l>
<l n="34420">"Ontscuylden wy hem in die zee.</l>
<l>"Doe wy in die zee quamen verre</l>
<l><pb n="3,181"/> "Wayden een wynt, des waeren wy erre.</l>
<l>"Wast lief, wast leet, hy deed ons lopen</l>
<l>"In tlant, daer wonen die Ciclopen,</l>
<l n="34425">"Dat was weder aen Cecile.</l>
<l>"Nu hoert, ic en tel u gheen gile.</l>
<l>"Bi den berghe van Vulcane,</l>
<l>"Die den naem heft van Ulcane,</l>
<l>"- Dat is een die beste smet</l>
<l n="34430">"Die ghy in die werlt weet, -</l>
<l>"Daer wonen die Ciclopen by,</l>
<l>"Die men oec heit Arismapy:</l>
<l>"Een oghe hebben sy, des gheloeft,</l>
<l>"Voer staende in dat voerhoeft,</l>
<l n="34435">"Also groot wael als een scilt.</l>
<l>"Ist dat ghy gheloven wilt,</l>
<l>"Ic wouder u wonder ave tellen.</l>
<l>"Ic quam daer mit mynen ghesellen,</l>
<l>"Ende, talreyerst dat sy dat saghen,</l>
<l n="34440">"Ghingen sy ons te samen jaghen.</l>
<l>"Doe sy ons hadden ghevaen,</l>
<l>"Bonden sy ons hande ende voete saen</l>
<l>"Ende leiden ons in haren holen.</l>
<l>"Hier waeren wy ter quader scolen.</l>
<l n="34445">"Die vetste aten sy altemale:</l>
<l>"Daer en was teghen gheen tale.</l>
<l>"My had ghevaen in syn huus</l>
<l>"Een ciclops, hiet Polifemius.</l>
<l>"Doch, dat ic dien also ontghinc,</l>
<l n="34450">"Dat ic hem soud een dinc</l>
<l>"Te drincken ghenoech gheven,</l>
<l>"Dat hem mit vrouden soud doen leven.</l>
<l>"My ende diegheen die magher waeren</l>
<l>"Hiet hy mit my te scepe varen.</l>
<l n="34455">"Ic bracht hem starcke Cypressen wyn</l>
<l>"Ende maecten hem also dronckyn,</l>
<l><pb n="3,182"/> "Dat hy enen nacht ende enen dach</l>
<l>"In syn hol in dolen lach.</l>
<l>"Bynnen dien ontbont ic mynen compaen</l>
<l n="34460">"Ende wy ontfoeren by nachte daen,</l>
<l>"Mer syn oghe staken wy hem uyt.</l>
<l>"Doe gaf hy een vreselic gheluyt.</l>
<l>"Wy ontliepen mit vresen groot</l>
<l>"Ende seilden daer die wynt gheboot.</l>
<l n="34465">"Doer die eylanden van Eoly,</l>
<l>"Dat seg ic u, soe seilden wy:</l>
<l>"Talre tyt soe syn die lande</l>
<l>"Ontsteken mit groten brande.</l>
<l>"Daerby wonen twe coninghynnen,</l>
<l n="34470">"Men en mocht gheen scoenre kynnen;</l>
<l>"Die een hiet Calipsa, die ander Cirtes.</l>
<l>"Nummermeer, des syt ghewes,</l>
<l>"En sprect man van sulcken vrouwen.</l>
<l>"Ic seg u waer, by mynre trouwen.</l>
<l n="34475">"Echten man en hadden sy niet sy twe</l>
<l>"Noch en sullen nummermee.</l>
<l>"Sy roeckens niet; mer die der lyden</l>
<l>"Van haren landen tallen tyden,</l>
<l>"Princhen ende hoghe heren,</l>
<l n="34480">"Pynen sy hoe sy se onteren;</l>
<l><milestone unit="fol" n="240r"/> "Die herberghen sy ende onthalen,</l>
<l>"Mer sy moetent daer betalen;</l>
<l>"Soveel doen sy by toveryen,</l>
<l>"By conjueracien, by nigromancyen,</l>
<l n="34485">"Dat sy se mit hare mynnen saen</l>
<l>"Alle betoveren ende vaen:</l>
<l>"Dat goet dat sy oec daer bringhen</l>
<l>"Sal daer blyven, sullen sy verdinghen.</l>
<l>"Dus hebben sy ghedaen menghen man,</l>
<l n="34490">"Dies hem verweren niet en can.</l>
<l>"Die daer gheraect, hy is verdoemt,</l>
<l><pb n="3,183"/> "Want wie in haren handen coemt,</l>
<l>"Hy is tehant also bedroghen;</l>
<l>"By der mynnen die sy hem toghen,</l>
<l n="34495">"Anders niet en coemt in synen synne:</l>
<l>"Te duer vercopen sy haer mynne.</l>
<l>"Sy syn te ontsien veel mee</l>
<l>"Dan alle die vrese van der zee;</l>
<l>"Sy nement al den luden af,</l>
<l n="34500">"Mer sy en kerens niet een caf.</l>
<l>"Ic en alle myn volc, twaeren,</l>
<l>"Quamen in Cirtes lant ghevaeren.</l>
<l>"Ic hadder af ghehoert tellen,</l>
<l>"Dies seynden ic voren myn ghesellen.</l>
<l n="34505">"Mit haeren crude dat sy hem gaf</l>
<l>"Maecten sy der wyn af;</l>
<l>"Doe ghinc ic na mynen ghesellen.</l>
<l>"Sy waenden my also bedwellen,</l>
<l>"Mer, doe sy my sach so scoen,</l>
<l n="34510">"Pensden sy een ander hoen,</l>
<l>"Dat sy my soude ommermeer</l>
<l>"Te manne houden ende tenen heer.</l>
<l>"Van my had sy vernomen tale.</l>
<l>"Myn volc ontbant sy altemale,</l>
<l n="34515">"Aen my leid sy haer attentte;</l>
<l>"Haer hertte ende haer jueramentte</l>
<l>"Waeren soe starc, dat sy verwan</l>
<l>"My ende dat ic se mynnen began.</l>
<l>"By haer lach ic, twaeren, heer:</l>
<l n="34520">"Ic mynde se ende sy my weer.</l>
<l>"Oec seg ic u dat ic weet,</l>
<l>"Eer die yerste maent gheleet,</l>
<l>"Dat sy by my droech een kynt.</l>
<l>"Nie te voren noch oec synt</l>
<l n="34525">"En wist men ye dat sy ye ghewan</l>
<l>"Enich kynt by enighen man.</l>
<l><pb n="3,184"/> "Const sy toveren, ic const meer,</l>
<l>"Sodat ic baven haer was heer;</l>
<l>"Sy en const my ghewynnen af</l>
<l n="34530">"Niet, daer ic yet veel om gaf.</l>
<l>"Haer grote toverye</l>
<l>"Ende haer fel nigromancye</l>
<l>"En docht haer niet een bone:</l>
<l>"Op haer selven quam al die hone.</l>
<l n="34535">"Al noch, waen ic, dat die vrouwe</l>
<l>"Om my doghet groten rouwe.</l>
<l>"Van den goede dat ic daer vant</l>
<l>"Had ic menich bysant;</l>
<l>"Dat namen my die van Salomine,</l>
<l n="34540">"Namplus ende die maghe syne,</l>
<l>"Daer ic, by eenre vremder dinc,</l>
<l>"Hem beiden mitten lyve ontghinc.</l>
<l>"Cirtise ontfoer ic als, Gotweet;</l>
<l>"Mer, wast my lief of leet,</l>
<l n="34545">"Ic quam al daer was Calipsa:</l>
<l>"Daer bleef ic langhe stont derna,</l>
<l>"Deser stucken ende menich spel,</l>
<l>"Daer my tachters af misvel,</l>
<l>"Want sy was my al te vroet.</l>
<l n="34550">"Een deel verwan sy mynen moet.</l>
<l>"Ic bleef mit haer in groter noot,</l>
<l>"Recht alsoe als syt gheboot;</l>
<l><milestone unit="fol" n="240v"/> "Sy maecten my mit consten so dore,</l>
<l>"Dat ic liever tlyf verlore</l>
<l n="34555">"Dant noch geduerden. Dat is een doecht,</l>
<l>"Dat noit man scoenre joecht</l>
<l>"In deser werlt ye ghesach.</l>
<l>"Deus! Wat vrouden in haer lach!</l>
<l>"Mer, dat syt te duer vercochte,</l>
<l n="34560">"Ic waent niet anders syn en mochte.</l>
<l>"Haer aventuer was so ghedaen</l>
<l><pb n="3,185"/> "Datter quaet af dede staen.</l>
<l>"Hoe mocht my meer gheluck ghescien</l>
<l>"Dan dat ic haer mochte ontvlien!</l>
<l n="34565">"Ic en cont niet dat dinc beghynnen,</l>
<l>"Daer ic haer by mochte verwynnen;</l>
<l>"Man en was noch nie so vro,</l>
<l>"Als ic was doe ic haer ontvloe.</l>
<l>                "Daerna quam ic tot eenre kercke,</l>
<l n="34570">"Die wilen maecten goede clercke:</l>
<l>"Daer antwoerden men elcken man</l>
<l>"Die dinc daer hy af vraghen began.</l>
<l>"Myn sacrificie maecten ic daer,</l>
<l>"Soe ic best conde. Hoert hiernaer:</l>
<l n="34575">"Ic vraghede waer dat van den lieden</l>
<l>"Die zielen voeren, als sy verschieden;</l>
<l>"Het was my ghegeven te verstane.</l>
<l>"Schier daerna voer ic dane.</l>
<l>"Ic moste lyden, wildyt kynnen,</l>
<l n="34580">"Doer die quade fel mermynnen:</l>
<l>"Ten is gheen dinc, connen syt ghesien,</l>
<l>"Dat hem can yet ontvlien;</l>
<l>"Ten syn oec gheen dinghen twee</l>
<l>"Meer tontsien in alle die zee;</l>
<l n="34585">"Haer sanck docht my enghelen luyt,</l>
<l>"Noit en hoerden man sulck beduyt.</l>
<l>"Wat man die se oec hoert singhen,</l>
<l>"Hy en mach synen syn niet bedwinghen.</l>
<l>"Daer dat men se singhen hoert,</l>
<l n="34590">"Is al die vrese ende al die moert;</l>
<l>"Een man en penst om dinc engheen,</l>
<l>"Dan om haeren sanck alleen.</l>
<l>"Doe icket wiste weer ic woude,</l>
<l>"Dat ic daerby lyden soude,</l>
<l n="34595">"Liet ic my binden herde vaste</l>
<l>"Mit goeden lynen aen die maste;</l>
<l><pb n="3,186"/> "Mynen volcke hiet ic haer oren</l>
<l>"Mit pecke stoppen wel te voren,</l>
<l>"Ende hiet hem oec, hoe ic ghebaerde,</l>
<l n="34600">"Dat sy ommer hare vaerde</l>
<l>"Henen voeren haer passagie.</l>
<l>"Daer schenet wel dat ic was sagie.</l>
<l>"Ic seg u dat, in waeren dinghen,</l>
<l>"Dat ic soe scoen hoerden singhen,</l>
<l n="34605">"Had ic niet ghebonden ghewesen,</l>
<l>"Nummermeer en waer ic ghenesen;</l>
<l>"Want, wy hadden mit onsen scaren</l>
<l>"Alle onder hem ghevaren,</l>
<l>"So en waer der niet een ontgaen.</l>
<l n="34610">"Wy souden hebben syn ontdaen</l>
<l>"Van haeren sanghe also seer,</l>
<l>"Wy en hadden ons verweert nummermeer.</l>
<l>"Ic waen dat wy der, sonder ghile,</l>
<l>"Wel dusent sloeghen in cortter wile,</l>
<l n="34615">"Want sy aen die scepe hinghen</l>
<l>"Ende waendent onder twater bringhen.</l>
<l>"Dese onlede gheduerden ons langhe,</l>
<l>"Wy ontfoeren hem mit bedwanghe.</l>
<l>                "Nae dese dinc begonst al</l>
<l n="34620">"Nochtant myn meeste misval.</l>
<l>"Als ic pensde hoet my misvel,</l>
<l>"Mocht icker om wenen wel,</l>
<l>"Want ic mynre doot was so na</l>
<l>"Tusschen Caribdis ende Cilla:</l>
<l n="34625">"Dat syn die navelen van der zec;</l>
<l>"Men en machter lyden myn noch mee</l>
<l>"Bynnen XV milen ghehinde.</l>
<l><milestone unit="fol" n="241r"/> "Al dat daer coemt moet doen syn eynde:</l>
<l>"Men en can mit gheenre dinc, twaeren,</l>
<l n="34630">"Ghinc men daerin, der doot ontfaren.</l>
<l>"Caribdys verswelch somwile die zee:</l>
<l><pb n="3,187"/> "Dan worpet uyt, noch myn noch mee</l>
<l>"Dan oft den hemel soud doervaren.</l>
<l>"Ic seg u waer, al sonder sparen.</l>
<l n="34635">"Die daerby syn op XV milen</l>
<l>"Vlieghen daertoe oft waeren pilen</l>
<l>"Die uytten baghe vliet.</l>
<l>"Hieraen en lieghe ic u niet.</l>
<l>"Ic mit alle mynen ghesellen</l>
<l n="34640">"Quamen daer ghy my af hoert tellen</l>
<l>"By diere vresen, by diere sorghen,</l>
<l>"Daeraf en mocht ic my niet verborghen,</l>
<l>"Noch ghescuwen die quade steden</l>
<l>"Die my groten scade deden.</l>
<l n="34645">"Myns volcs quam daerin soveel</l>
<l>"Dattet my ghinc al uytten speel;</l>
<l>"Ic verloes op dien dach</l>
<l>"Wel half myn volc, daer icket aensach;</l>
<l>"Myn scepe sach ic verdrincken</l>
<l n="34650">"Ende myn volc mede versincken.</l>
<l>"My was temoede soe onsochte,</l>
<l>"Ic wars dan ic ghesegghen mochte.</l>
<l>"Mitten ghenen die my bleven</l>
<l>"Ende ontdroeghen haer leven,</l>
<l n="34655">"Quam ic ghevaeren altehant</l>
<l>"Aen der quader Fenicen lant:</l>
<l>"Dit is volc dat gheen Gade en kent.</l>
<l>"Dorperlicke is hy ghescheent</l>
<l>"Die daer coemt, want sy stryden</l>
<l n="34660">"Op alle diegheen die daer lyden:</l>
<l>"Sy nemen hem thaer ende doen hem wee.</l>
<l>"Altoes ligghen sy op die zee.</l>
<l>"Aver waer seg ic u dat,</l>
<l>"Sy hadden dat leste van mynen scat,</l>
<l n="34665">"Myn rycheit ende al myn doen:</l>
<l>"Sy worpen my in haer prysoen</l>
<l><pb n="3,188"/> "Ende daden my die meeste scade.</l>
<l>"Synt daden sy my ghenade;</l>
<l>"Sy lieten my ende myn liede</l>
<l n="34670">"Vaeren. Ic en weet hoet ghesciede.</l>
<l>"Aldus so ist myt my comen,</l>
<l>"Aldus is my myn goet ghenomen:</l>
<l>"Dus heft my gheleit die aventuer,</l>
<l>"Die my fel is ende suer;</l>
<l n="34675">"Sy heft my ghewest X jaer</l>
<l>"Pynlic, fel ende al te swaer;</l>
<l>"Al myn goet heft sy gheroeft.</l>
<l>"Hy is dol die aen haer gheloeft.</l>
<l>"Aen haer en gheloef ic nummermeer.</l>
<l n="34680">"Dus quam ic hier ghevaeren, heer."</l>
<l>                Als Ulixes had ghetelt</l>
<l>Hoe hy X jaer had ghedwelt,</l>
<l>Waer daer niemant en hads wonder,</l>
<l>Dat hy alsoe was comen tonder.</l>
<l n="34685">Ydomeneus hadt wel verstaen.</l>
<l>Mit groter eren heft hy en ontfaen:</l>
<l>Hy heft hem ontfaen mit vrouden</l>
<l>Ende een stuc mit hem ghehouden;</l>
<l>Twee scepe deed hy mede ghereiden,</l>
<l n="34690">Als hy van daer woude sceiden,</l>
<l>Dat hy ommer waer ghereet.</l>
<l>Oec gaf hy hem groet goet, Gotweet;</l>
<l>Gheleide gaf hy hem in tlant</l>
<l>Ende seinden danen altehant</l>
<l n="34695">Tot Athenen enen coninc,</l>
<l>Die hem herde wale ontfinc:</l>
<l>Van hem ende van synen trecken</l>
<l>Had hy ducke ghehoert spreken;</l>
<l>Hy deed hem gherne groot eer</l>
<l n="34700">Ende gaf hem gherne goets meer.</l>
<l><milestone unit="fol" n="241v"/> Daer waen ic dat yerst maer becande</l>
<l><pb n="3,189"/> Ulixes van synen lande,</l>
<l>Dat hare XXX ofte meer</l>
<l>Hadden ghepynt herde seer</l>
<l n="34705">Om te hebben syn wyf,</l>
<l>Mer so ghetrouwe was haer lyf,</l>
<l>Dat sy enghenen en woud ontfaen:</l>
<l>In hare trouwe woud sy volstaen</l>
<l>Die sy yerst gaf haren heer;</l>
<l n="34710">Om hem riep sy so lanc so meer.</l>
<l>Doe sprac sy enen die daer lach,</l>
<l>Die haer seide dat hy en sach.</l>
<l>Oec bracht hy Ulixes die mare,</l>
<l>Dat hy soud vinden daer</l>
<l n="34715">Die, mit vrien, daden wee</l>
<l>Synen wyve Penolopee</l>
<l>Ende des, doer haer, niet en woud laten.</l>
<l>Des balch hem Ulixes uyttermaten;</l>
<l>Hy bat den coninc Athenoen</l>
<l n="34720">Dat hy, doer Gade, woude doen</l>
<l>Ende hy holpe den avermoet</l>
<l>Wreken, die men synen wyve doet.</l>
<l>So veel bat hy dat hyt dede;</l>
<l>Ulixes bespieden die stede</l>
<l>Ulixes bespieden die stede</l>
<l n="34725">Heymelicke waer sy waren,</l>
<l>Die om der vrouwen laster waeren.</l>
<l>                Thelamacus hoerden die maer</l>
<l>Dat syn vader comen waer,</l>
<l>Ulixes; dies was hy vro;</l>
<l n="34730">Te hem quam hy ende vlo,</l>
<l>Ende seid hem myn noch mee</l>
<l>Diegheen vryden Penolopee.</l>
<l>By den name van synen vader</l>
<l>Noemden sy diet waeren allegader,</l>
<l n="34735">Die haer daden dat bedwanc.</l>
<l>Waer om soud icket u maken lanc?</l>
<l><pb n="3,190"/> Des selfs nachs also saen,</l>
<l>Als sy waeren slapen ghegaen,</l>
<l>Heeftet Ulixes soe belopen,</l>
<l n="34740">Dat syt alle mosten becopen:</l>
<l>Alle sloech hy se ter doot</l>
<l>Des nachs, cleen ende groot.</l>
<l>                Doe men daer had vernomen</l>
<l>Dat Ulixes waer comen,</l>
<l n="34745">Haer gherechte heer, van Troyen,</l>
<l>Maecten sy alle feeste ende joyen:</l>
<l>Mit vrouden hebben sy hem ontfaen,</l>
<l>Die hem waeren onderdaen;</l>
<l>Selven was hy herde blyde.</l>
<l n="34750">Van hem ghinc die mare wyde,</l>
<l>Men bracht hem menghe scoen ghifte,</l>
<l>Menghen steen van claren lichte.</l>
<l>Hy pynden hem uyttermaten seer</l>
<l>Synen wyve te doen groot eer,</l>
<l n="34755">Omdat sy haer hielt so wel,</l>
<l>Sonder loesheit ende fel,</l>
<l>Ende sy was van so haefschen doen.</l>
<l>                Ulixes sprac aen Althenoen</l>
<l>Dat hy synre dochter gave synen sone:</l>
<l n="34760">Nausica hiet die goede, die scone.</l>
<l>Die vrie was ghemaect aldus.</l>
<l>Ulixes soen, Thelamacus,</l>
<l>Nam Althenons dochter mit groten goede,</l>
<l>Die scoen, die haefsche ende die vroede;</l>
<l n="34765">Der was die feeste groot ende die vroude</l>
<l>Op dien dach dat hy se troude.</l>
<l>Aen haer wan Thelamacus</l>
<l>Enen soen, hiet Pelliborbus:</l>
<l>Des was al tgheslechte blyde.</l>
<l n="34770">Van desen sprac men synt wyde,</l>
<l>Ende syn gheslecht, dat was gheval,</l>
<l><pb n="3,191"/> Wert daerby verheven al.</l>
<l>                Dus is Ulixes dinc vergaen.</l>
<l>Noch mach hy voert in vreden staen;</l>
<l n="34775">Nu is hem syn aventuer</l>
<l><milestone unit="fol" n="242r"/> Wel vergaen ter cuer;</l>
<l>Mer hy sal noch lyden enen vaer,</l>
<l>Die synen lyve sal gaen ter naer.</l>
<l>                Nu voertmeer suldy verstaen</l>
<l n="34780">Hoet mit Pirrus sal vergaen,</l>
<l>Waer hy doelden ende quam,</l>
<l>Also als ict int Wals vernam,</l>
<l>Dat hy den groten storm ontbrac</l>
<l>Daer men hiervoren af sprac.</l>
<l n="34785">Teenre haven quam hy mit groter pyne</l>
<l>Ende mit hem die lude syne;</l>
<l>Syn scepe waeren verscuert,</l>
<l>Selve was hy gheaventuert.</l>
<l>Ter stat daer hem die wynt aenbrochte,</l>
<l n="34790">Deed hy se maken so hy best mochte;</l>
<l>Alle die maste waeren ghecorven,</l>
<l>Want sy waenden syn bedorven;</l>
<l>Ontroedert waeren sy ende hadden verloren</l>
<l>Haer ghetouwe, des hadden sy toren.</l>
<l n="34795">                Daer quam hem mare dat Acastus</l>
<l>Synen oudervader Peleus</l>
<l>Verdreven had uytten lande,</l>
<l>Ende had hem ghedaen groot scande,</l>
<l>Dat hy om hem leid hoede groot</l>
<l n="34800">Ende woud hem doen slaen doot.</l>
<l>Van Peleus wast hem leet,</l>
<l>Ende oec mede dat also steet</l>
<l>Dat Acastus was Thetis vader:</l>
<l>Dus waeren sy hem beid gader</l>
<l n="34805">Even naer, mer al tghevecht</l>
<l><pb n="3,192"/> Quam van Atastus: des had hy onrecht.</l>
<l>Twe baden seinden hy in Thessale,</l>
<l>Diet besochten altemale</l>
<l>Waeraf dat die dinghen yerst quamen.</l>
<l n="34810">Aldus so waeren haer namen</l>
<l>Ciprus ende Arastus;</l>
<l>Sy pynden hem in eens heren huus,</l>
<l>- Hiet Assandrus, - die hen al</l>
<l>Van yerst seid wanen dat ongheval</l>
<l n="34815">Ende die nyt algader quam.</l>
<l>Also als icket int Wals vernam,</l>
<l>So begonster in Orons huys,</l>
<l>Daer die coninc Peleus</l>
<l>Syn feeste van Thetis dede,</l>
<l n="34820">Mit groter avermoedichede.</l>
<l>Doch hebben sy ghevreest</l>
<l>Die die sculden waeren meest,</l>
<l>Acastus, want hy was herde fel.</l>
<l>Sy daden als bade snel</l>
<l n="34825">Ende quamen weder te haeren heer,</l>
<l>So sy yerst mochten ommermeer;</l>
<l>Sy seiden dat sy hadden vonden</l>
<l>Assandrus, ende by synen oerconden</l>
<l>Wisten sy die waerheit das,</l>
<l n="34830">Dattet Acastus scoudt al was.</l>
<l>                Pirrus was uyttermaten gram</l>
<l>Om den scade die hy nam,</l>
<l>Ende omdat hem die wynt, twaeren,</l>
<l>Benam sy haeste ende syn varen;</l>
<l n="34835">Oec waeren die lude van den lande</l>
<l>Altemale syn viande.</l>
<l>Doch doe syn scepe ghemaect waeren,</l>
<l>Haeste hy hem, sonder spaeren;</l>
<l>Hy voer henen daer hy mochte.</l>
<l n="34840">Die wynt was hem herde onsochte:</l>
<l><pb n="3,193"/> Mit groter vresen, mit groter ande</l>
<l>Quamen sy aen enen lande;</l>
<l>Die haven hiet Cefalidoen.</l>
<l>Daer had hy herde na verloren</l>
<l n="34845">Al syn volc, des had hy toren,</l>
<l>Want sy op die roetsche staken,</l>
<l>Daer sy allen te stucken braken</l>
<l>Ende verloeren menghen man</l>
<l><milestone unit="fol" n="242v"/> Eer men die haven ghewan.</l>
<l n="34850">                Pirrus claghet dat hem misgaet</l>
<l>Ende hem die zee was alsoe quaet;</l>
<l>Hy maecten hem henen aver lant,</l>
<l>Daer hy die beste strate vant.</l>
<l>Int wout vant hy ter selver tyt</l>
<l n="34855">Enen putte diep ende wyt,</l>
<l>Vol van doernen ende van bramen,</l>
<l>Van egelentier altesamen.</l>
<l>Een pedekyn sach hy, dat hem dochte</l>
<l>Daer men cume doer lyden mochte.</l>
<l n="34860">Hoert hier vremde aventuer:</l>
<l>Daer vant hy ter selver uyer</l>
<l>Peleus, synen oudenvader,</l>
<l>Die des lants was verdreven algader.</l>
<l>Doe hyt wiste dat hyt was,</l>
<l n="34865">Had hy grote vroude das,</l>
<l>Ende claeghden hem hoe Acastus</l>
<l>Hem had ghenomen lant ende huys.</l>
<l>Wat helpt? daer en is geen lanc spreken:</l>
<l>Pirrus swoer, hy soud dat wreken.</l>
<l n="34870">In den woude quamen hem ghinder</l>
<l>Te ghemoete Acastus IJ kynder,</l>
<l>Ende wouden Peleus belaghen:</l>
<l>Die heft Pirrus dootgheslaghen.</l>
<l>So dat Thetis die maere vernam</l>
<l n="34875">Dat Pirrus haer neve quam,</l>
<l><pb n="3,194"/> Ende haer broeder doot waeren,</l>
<l>Haer vader en mocht oec niet ontfaeren,</l>
<l>Mittien sy dus roepen began:</l>
<l>"Fel quade valsche tyran,</l>
<l n="34880">"Nu condy niet ontfaren!</l>
<l>"Ghy blyft ommer doot, twaeren!</l>
<l>"U neve Neptholomus</l>
<l>"Heft doot Menalepus</l>
<l>"Ende Plitenes uwe kynder:</l>
<l n="34885">"In ghenen woude ligghen sy ghinder.</l>
<l>"U doot en sal niet langher merren,</l>
<l>"Ghy hebt hem ghemaect so erre!</l>
<l>"Het is recht; waer u wille ghesciet,</l>
<l>"Hy en waer u ontgaen niet.</l>
<l n="34890">"Siet waer hy coemt ghereden seer,</l>
<l>"Mit hem twe hondert ridders ende meer."</l>
<l>                Acastus siet dattet is ghedaen</l>
<l>Ende hy der doot niet en mach ontgaen.</l>
<l>Syn kynder heeft hy verlaren,</l>
<l n="34895">Syn hert docht hem ontwe scoren;</l>
<l>Hy dreef rouwe ende groot ontfarme.</l>
<l>Thetis nam in haren arme</l>
<l>Haren neve ter selver stont</l>
<l>Ende custen hem aen synen mont:</l>
<l n="34900">Is sy hem veer ofte by,</l>
<l>Haer dunct dattet Achilles sy.</l>
<l>Doch, dat sy mit arbeide</l>
<l>Aldus tot haeren neve seide:</l>
<l>"Lieve neve, weet dat gherede,</l>
<l n="34905">"Ghy hebt doot myn broeder beide;</l>
<l>"Dit is myn vader Acastus;</l>
<l>"Al heft hy misdaen dus,</l>
<l>"Wil ghy hem doer my laten leven,</l>
<l>"Hy sal u uwe misdaet vergheven,</l>
<l n="34910">"Van synen kynderen, die ghy hebt doot:</l>
<l><pb n="3,195"/> "Het waer reden ende recht groot</l>
<l>"Dattet waer versoent wel.</l>
<l>"Hy heft ons ghewest so fel,</l>
<l>"Onteert heft hy ons algader:</l>
<l n="34915">"Doch is hy myn rechte vader.</l>
<l>"Al heft hy ons onrecht ghedaen,</l>
<l>"My waer leet, saghe icken verslaen.</l>
<l>"My heft so seer verlanct om u;</l>
<l>"Got danc, dat ic u sien nu!</l>
<l n="34920">"Om uwes edelen vaders doot</l>
<l>"Heb ic ghehadt rouwe so groot,</l>
<l><milestone unit="fol" n="243r"/> "Doch so heft my u leven</l>
<l>"Een deel troest daeraf ghegeven.</l>
<l>"Neve, ist dattet so nu vergaet</l>
<l n="34925">"Dat ghy mynen vader verslaet</l>
<l>"Ende ghy hem doit voer mynen oghen,</l>
<l>"Hoe soudic dat moghen ghedoghen?</l>
<l>"Verkeert myn blytscap niet in seer,</l>
<l>"Des bid ic u, neve ende heer;</l>
<l n="34930">"Vergheft hem, hy salt vergheven."</l>
<l>- "Ic doet gherne," sprac Pirrus,</l>
<l>"Men hale ons dan Peleus,</l>
<l>"Ic doe dat hy wille daermede."</l>
<l>Doe hy was comen, bat hy om den vrede</l>
<l n="34935">Synen neve, ende om ghenade,</l>
<l>Dat hy den sweer niet en verdade,</l>
<l>Al had hy hem ghewest so swaer.</l>
<l>Sy waeren nochtant ghemaghe naer,</l>
<l>Het souden segghen alle die liede</l>
<l n="34940">Dat groot quaet daerave ghesciede.</l>
<l>Dus liet hyt doer Peleus bede;</l>
<l>Sy soendent ende maecten vrede:</l>
<l>Al die misdaet wert vergheven,</l>
<l>Voert sullen sy in vreden leven.</l>
<l n="34945">                Vro was Acastus: ic en wonders twint.</l>
<l><pb n="3,196"/> Hy sach dat hy was sonder kynt</l>
<l>Ende pensden seer in syn ghedochte</l>
<l>Wie tlant na hem berichten mochte:</l>
<l>Pirrus gaf hy in die hant</l>
<l n="34950">Borghe, castele, poerte ende lant;</l>
<l>Heer maecten hy en van synen goede,</l>
<l>Mit herde groten avermoede,</l>
<l>Omdat hy out was ende cranc.</l>
<l>Des wist hem Pirrus groten danc;</l>
<l n="34955">Oec seid hy dus: "Weet dat wel, heer,</l>
<l>"Dat ic u sal ommermeer,</l>
<l>"Tot aen myn starfdach,</l>
<l>"Alle die eer doen die ic mach".</l>
<l>                Die saken syn vergaen aldus.</l>
<l n="34960">Thetis ende Peleus</l>
<l>Voeren mit vrouden altemale</l>
<l>Mit haeren vrienden in Tessale.</l>
<l>Achter lande ghinc die mare</l>
<l>Dat Pirrus ghemaect ware</l>
<l n="34965">Heer van Acastus conincrycke:</l>
<l>Al tfolc quam daer ghemenelicke,</l>
<l>Manscap hebben sy hem ghedaen</l>
<l>Ende haer goet van hem ontfaen;</l>
<l>Hulde swoeren die ghenoot</l>
<l n="34970">Van dat Acastus gheboot.</l>
<l>Crone deed hy hem spannen</l>
<l>Ende maecten hem heer van synen mannen.</l>
<l>In goeden vrede was hy coninc.</l>
<l>Hierna coemt hoet hem verghinc.</l>
<l n="34975">                Van Troyen was mit Pirrus comen</l>
<l>Die hy te wive had ghenomen,</l>
<l>Hectors wyf, Andromata,</l>
<l>- Als ic in Virgilius versta, -</l>
<l>Ende Prianus soen Helenus.</l>
<l n="34980"><pb n="3,197"/> Pirrus Neptholomus</l>
<l>Gaf hem borghe ende lant,</l>
<l>Ende die crone setten hy in syn hant</l>
<l>Syns broeders weduwe, des waeren sy vro</l>
<l>Dat hem comen was also.</l>
<l n="34985">Helenus maecten mit joyen</l>
<l>Een stat ende hiet se Troyen,</l>
<l>Ende een ander herde scoen,</l>
<l>Die hy heiten deede Thaoen,</l>
<l>Want Thaon syn broeder was,</l>
<l n="34990">Wast als ic in Virgilius las.</l>
<l>Pirrus en deed gheen daet</l>
<l>Dan alleen Helenus raet,</l>
<l>Omdat hy hem was ghetrouwe.</l>
<l>Andromata, die scoen vrouwe,</l>
<l n="34995">Haer deed hy lieve ende ere ghenoech</l>
<l>Omdat sy van hem droech:</l>
<l>Hy hield se weerde ende wale</l>
<l><milestone unit="fol" n="243v"/> Beide gader in syn sale.</l>
<l>                Mer op enen tyt, soe quam</l>
<l n="35000">Pirrus heymelic ende nam</l>
<l>Orestes wyf al te Nithenen,</l>
<l>Armionam dochter Helenen;</l>
<l>Mit hem voerden hy se in syn lant</l>
<l>Ende croende se altehant;</l>
<l n="35005">Hy mynde se uyttermaten seer,</l>
<l>Des deed hy haer te meerre eer.</l>
<l>Orestes ende syn maghe</l>
<l>Leiden daerom menghe laghe</l>
<l>Om te wreken syn verdriet,</l>
<l n="35010">Mer hy en const volbrenghen niet,</l>
<l>Sodat Pirrus seid, twaeren,</l>
<l>Dat hy in Delphos woud vaeren</l>
<l>Ende daer dancken Apollyne,</l>
<l><pb n="3,198"/> Dat hy had bestaeit syn pyne</l>
<l n="35015">Dat Parys verslaghen es</l>
<l>Ende ghewroken Achilles.</l>
<l>                Tiersten dat hy was ghereet,</l>
<l>Wanen ic dat hy danen reet.</l>
<l>Andromata is ghinder bleven,</l>
<l n="35020">Die hy hoede alle syn leven.</l>
<l>Mer Armiona ende sy</l>
<l>Die waeren gheveens, hoert wie:</l>
<l>Menelaus dochter dochte</l>
<l>Dat se Pirrus niet mynnen mochte,</l>
<l n="35025">Omdat hy so seer mynde</l>
<l>Andromata, die ghinc mit kynde.</l>
<l>Hierom haet se Armiona.</l>
<l>Nu hoert hoet verghinc daerna.</l>
<l>Doe Pirrus danen was ghevaeren</l>
<l n="35030">Ontboot sy haeren vader, twaeren:</l>
<l>Sy claegde dat sy niet en twint</l>
<l>Van haeren man en was ghemynt,</l>
<l>Mer Andromata hadt al</l>
<l>Tgheluc daeraf ende tgheval;</l>
<l n="35035">Den vader nam sy in den arme</l>
<l>Ende bat dat hys hem liet ontfarme.</l>
<l>"Siet," sprac sy, "waer Landomanta gaet,</l>
<l>"Dat Hector wan, dat vule quaet!</l>
<l>"By synen ondadighen vader</l>
<l n="35040">"Is onse gheslechte onteert algader!"</l>
<l>Menelaus hoert wat sy meynt,</l>
<l>Hy siet dat syn dochter weent:</l>
<l>Dat kynt dat woud hy slaen om her mynne.</l>
<l>Als hy die sake soud beghynnen,</l>
<l n="35045">Werders ghewaer Andromata:</l>
<l>Haer kynt nam sy Landomanta</l>
<l>Ende liepter mede in die poert.</l>
<l>"Ghenade!" riep sy, "het blyft vermoert,</l>
<l><pb n="3,199"/> "Ghy heren, myn kynt! nu sieter toe</l>
<l n="35050">"Dat ment doch behouden doe!"</l>
<l>Mittien al tfolc ghinder quam,</l>
<l>Op Menelaus waeren sy gram;</l>
<l>Had hy hem niet saen ontlopen,</l>
<l>Sy haddent hem daer doen becopen.</l>
<l n="35055">Die vrouwe hebben sy in die stede</l>
<l>Ghehouden mit groten vrede,</l>
<l>Ende daden haer lieve ende eer</l>
<l>So sy meest mochten vorwertmeer.</l>
<l>                Orestes die is ghinder comen,</l>
<l n="35060">Want hy mare hadde vernomen</l>
<l>Dat Pirrus uytten lande waer,</l>
<l>Die hem leven deed swaer.</l>
<l>Eer Menelaus danen schiet,</l>
<l>Quam hy daer ende en liets niet:</l>
<l n="35065">Avereen so spraken sy saen,</l>
<l>Dat sy Andromata souden verslaen;</l>
<l>Weert dattet hem niemant en benaem,</l>
<l>Sy sloeghen se, watter af quam.</l>
<l>Mer, doe sy dat beghynnen souden</l>
<l n="35070">Ende sy die vrouwe doden wouden,</l>
<l>Weerde se al dat ghemeen diet,</l>
<l>Dus en mochten sy volbrenghen niet.</l>
<l><milestone unit="fol" n="244r"/>                 Orestes die seinden nadien</l>
<l>Om Pirrus ende deed spien</l>
<l n="35075">Waer hij waer, want sonder waen</l>
<l>Soud hy en sekerlicke verslaen.</l>
<l>Als Menelaus dat vernam</l>
<l>Voer hy weder danen hy quam,</l>
<l>Te Parse, want het docht hem quaet</l>
<l n="35080">Soud hy weten sulcken raet.</l>
<l>Tiersten dat sy waeren comen,</l>
<l>Seiden sy, sy en hadden niet vernomen,</l>
<l>Want syt gherne hadden belet</l>
<l><pb n="3,200"/> Die moerdaet daer hy hem toe set.</l>
<l n="35085">Sy sworen dat sy in Delphos quamen</l>
<l>Ende sy Pirrus niet en vernamen</l>
<l>Ende dat men hem daer, dat weet twaeren,</l>
<l>Niet en had sien keren noch vaeren.</l>
<l>Orestes seid daer dat sy lieghen</l>
<l n="35090">Ende sy hem qualicke bedrieghen;</l>
<l>Selven wilde hy der om vaeren,</l>
<l>Des en woud hy niet ontbaeren.</l>
<l>Na hem voer hy in Delphos,</l>
<l>Orestes, die valsche vos,</l>
<l n="35095">Ende sloech hem doot in eenre laghen.</l>
<l>Het seiden diegheen diet saghen.</l>
<l>Dus was ghewroken op hen Pryan</l>
<l>Ende menich ander edel man.</l>
<l>                Tierst dat die mare wert apenbaer</l>
<l n="35100">Onder die lude haer ende daer,</l>
<l>Nam Orestes Armiona;</l>
<l>Mit hem voerden hy se in Nithena.</l>
<l>Dus hebben die Griecken verloeren</l>
<l>Haeren besten veel te voren</l>
<l n="35105">Ja, die doe in die werlt was.</l>
<l>Peleus was droeve das,</l>
<l>So was Thetis; in Delphos bede</l>
<l>Voren sy mitten groten leede;</l>
<l>Sy en hadden gheen kynder.</l>
<l n="35110">Tiersten dat sy quamen ghinder</l>
<l>Ter stat, daer mit groter haven</l>
<l>Pirrus, haer neve, was begraven,</l>
<l>Weenden sy der drie daghe omme;</l>
<l>Sy offerden op syne tomme</l>
<l n="35115">Grote rycheit ende baden</l>
<l>Den Gaden aver hem ghenaden.</l>
<l>Wanen mach hem comen in haeren tyden</l>
<l>Dinc comen die haer verblyden?</l>
<l><pb n="3,201"/> Haer rouwet seer haer langhe lyf.</l>
<l n="35120">Sy vraegden man ende wyf</l>
<l>Of men Orestes daer yet sach;</l>
<l>Sy seiden "Jaet", ende noemden den dach</l>
<l>Dat hy daer was; nu wist men wel</l>
<l>Dat hyt deed ende niemant el.</l>
<l n="35125">Verwaten hielt men hem daernaer</l>
<l>Ghelyc enen moerdanaer.</l>
<l>Helenen dochter Armiona</l>
<l>Bleef syn wyf langhe daerna.</l>
<l>Hy en vraegden niet wat men sprac,</l>
<l n="35130">Synt hy synen moet daer wrac.</l>
<l>                Tot Yphicen, scryft Ysys,</l>
<l>Quam Peleus ende vrouwe. Thetis;</l>
<l>Sy saghen Andromata aen</l>
<l>Swaer ende groot mit kynde gaen</l>
<l n="35135">Van haeren neve, des waeren sy vro;</l>
<l>Sy namen se ende daertoe also</l>
<l>Hectors kynt Landomanta</l>
<l>- Men en vant so scoen ver noch na -</l>
<l>Ende voerden se daer sy seker laghen,</l>
<l n="35140">Want se Orestes seer ontsaghen.</l>
<l>                Andromata die vrouwe ghelach</l>
<l>Van kynde, op haeren rechten dach.</l>
<l>Molosus heittet: synt droghet crone;</l>
<l>Men en vant ver noch na so scone.</l>
<l n="35145">Mit synen broeder, Hectors kynde,</l>
<l>Speeldet altoes, want het mynde;</l>
<l><milestone unit="fol" n="244v"/> Oec waeren sy herde wel ghelyc</l>
<l>Mit haeren woerden een yghelyc;</l>
<l>Al tfolc prysde se ende niet som:</l>
<l n="35150">Van anderen kynderen waeren sy bloem.</l>
<l>Baven anderen jonghelinghen</l>
<l>Waeren sy volcomen in allen dinghen,</l>
<l><pb n="3,202"/> Ic waen noyt volc en achten</l>
<l>Te tieren bat na haeren gheslachten;</l>
<l n="35155">Vromich, haves ende daertoe coen,</l>
<l>Vroet van rade daers was te doen,</l>
<l>Van goeden wortelen goede spruten,</l>
<l>Baven al anderen ghingen sy buten.</l>
<l>By hem wert synt dat dinc verkeert,</l>
<l n="35160">Sodat tgheslechte wert gheeert.</l>
<l>By desen, als ic vernam,</l>
<l>Waen ic dat die heer quam</l>
<l>Die synt hadden gheslechte van Troyen:</l>
<l>By desen quamen sy ter joyen.</l>
<l n="35165">Molosus deed Landomanta</l>
<l>Croen draghen oec daerna</l>
<l>Van den lande dat Acastus</l>
<l>Opgaf synen vader Pirrus.</l>
<l>Van Peleus quam altemale</l>
<l n="35170">Synt tlant op hem van Thessale,</l>
<l>Ende Helenus, die mit hem nam</l>
<l>Te wyve Andromatham,</l>
<l>Was coninc van Mirmidoene.</l>
<l>                Ic en mach nummer van desen doene</l>
<l n="35175">U bescryven, ic wil dese saken</l>
<l>Cortten ende een eynde maken.</l>
<l>                Al ben ic moede, en wondert u niet.</l>
<l>Van Ulixes hoert dat verdriet,</l>
<l>Hoe dat hy syn lyf verloes;</l>
<l n="35180">U machs wel wonderen altoes.</l>
<l>                Verveert was hy ende nams goem</l>
<l>Om enen vreselicken droem.</l>
<l>Mittien hiet hy dat men ontbiede</l>
<l>Voer hem alle die vroede liede;</l>
<l n="35185">Hy seid, doe hy slapen ghinc,</l>
<l>Te ghemake wel van alle dinc,</l>
<l><pb n="3,203"/> "Voer my", sprac hy, "sach ic staen</l>
<l>"Een beelde seer wel ghedaen,</l>
<l>"Dat ic so scoen niet en sach gheen,</l>
<l n="35190">"Na enen Got ghedaen, het scheen:</l>
<l>"Het verwan menschen natuer,</l>
<l>"Nochtan en wast geen hemels figuer.</l>
<l>"Tusschen die hemelsche ghedaen</l>
<l>"Ende der menslicheit, nadat ic waen,</l>
<l n="35195">"So dochtet my recht ghedaen wesen;</l>
<l>"Groot wonder had ic van desen.</l>
<l>"In myn huys aen deen syde</l>
<l>"Dochtet my staen, niet herde blyde.</l>
<l>"Om dattet niet en quam bet naer</l>
<l n="35200">"Had ic rouwe ende groten vaer,</l>
<l>"Want my also seer lusten</l>
<l>"Hoe icker toe quam ende icket custen.</l>
<l>"Den wil had icker toe also groot,</l>
<l>"Dat ic hem myn hande boot.</l>
<l n="35205">"Nie en begherden ic synt of eer</l>
<l>"Saken so uyttermaten seer;</l>
<l>"Lieffelicke dat ic hem bat</l>
<l>"Dat my ghecusset had dat,</l>
<l>"Mer om niet so bat ic des.</l>
<l n="35210">"Het seid my: ""Heer Ulixes,</l>
<l>""Weet dat wel, dat ghy my siet</l>
<l>""Ende die dinc dat hier ghesciet</l>
<l>""Betekent jamer ende rouwe groot,</l>
<l>""Vrese ende vruchtelicke doot.</l>
<l n="35215">""Van deser saken sal u comen</l>
<l>""Die dinc, die u sal verdoemen!""</l>
<l>"Van rouwe so waenden ic bederven.</l>
<l>"Ic bat hem herde menichwerven</l>
<l>"Dat hy my doch, doer ghenade,</l>
<l n="35220"><milestone unit="fol" n="245r"/> "Dese dinc te weten dade.</l>
<l>"Hierom so deed ic grote bede.</l>
<l><pb n="3,204"/> "Het toenden my een teyken mede</l>
<l>"Al sulc als ic u segghen mach,</l>
<l>"Want icket mitten oghen sach:</l>
<l n="35225">"Het toenden my enen spiet</l>
<l>"Ende baven dat yser, merct ende siet</l>
<l>"Tbeen van enen vissche, ende niet mee,</l>
<l>"Ghevoet in die stoutte zee.</l>
<l>"Dat sach ic, mer ic en wist niet</l>
<l n="35230">"Wat van den dinghen was tghebiet.</l>
<l>"Het sprac, doet van my sceyden soude,</l>
<l>"Mit versuchtene menichfoude,</l>
<l>"Dat dat een waer teyken waer,</l>
<l>"Onbedect ende apenbaer,</l>
<l n="35235">"Dat daerby wert becant</l>
<l>"Dat ic waer syn viant,</l>
<l>"Ende oec altoes wesen soude</l>
<l>"Myn doot, woud ic of en woude.</l>
<l>"Dus sprac te my een twint, niet meer.</l>
<l n="35240">"Hieraf ben ic verveert seer</l>
<l>"Wat my sal ghescien van desen.</l>
<l>"Het sal ommer myn vrient wesen</l>
<l>"Waer hier yemant van u lude</l>
<l>"Die my die mochte bedude.</l>
<l n="35245">"Syn loen en soud niet wesen cleen."</l>
<l>                Doe seiden sy alle ghemeen</l>
<l>Dattet ommer bedudet elleinde,</l>
<l>Scande of doot of misweende.</l>
<l>Sy rieden hem dat hy hoede</l>
<l n="35250">Altoes syn lyf, als die vroede,</l>
<l>Voer synen soen; sy weten wel</l>
<l>Dat hem die aventuer is fel;</l>
<l>Ulixes die grote heer,</l>
<l>Was versaghet herde seer</l>
<l n="35255">Om dat hem was doen verstaen.</l>
<l><pb n="3,205"/> Synen soen den vinc hy saen,</l>
<l>Synen soen Thelamacus,</l>
<l>Ende leiden in enen vasten huus,</l>
<l>Dat was op die zee ghestaen,</l>
<l n="35260">Daer hy niet en mocht ontgaen,</l>
<l>Ende nummermeer en mochte comen</l>
<l>Hem te scaden of te vromen.</l>
<l>Hem en ontsach hy dinc engheen,</l>
<l>Sonder synen soen alleen;</l>
<l n="35265">Mer den had hy so vast doen spannen</l>
<l>Ende bevalen sulcken mannen,</l>
<l>Dat hy hem en ontsiet twint.</l>
<l>Tusschen den vader ende kynt</l>
<l>En was nochtant lieve so groot,</l>
<l n="35270">Mer hy wilde syn doot</l>
<l>Bescudden, dat sy niet en ghesciet:</l>
<l>Dat is een dinc dat niet en diet.</l>
<l>                Thelamacus die dreef misbaer,</l>
<l>Als hy lach ghevaen aldaer;</l>
<l n="35275">Aen den vader maecten hy claghe,</l>
<l>Beid by nachte ende by daghe.</l>
<l>Hy seid dat hy hem daed scande,</l>
<l>Want hy niet van hem en becande</l>
<l>Dat hy hem yet woud hebben ghehoent:</l>
<l n="35280">Qualicke heft hy hem gheloent.</l>
<l>Alle die lude van den lande</l>
<l>Sprakens hem grote scande.</l>
<l>Ulixes dien dochte das</l>
<l>Dat hy niet wel seker en was,</l>
<l n="35285">Daerom nam hy syns goem,</l>
<l>Om te bescudden synen droem.</l>
<l>In een woestyne, die ver lach,</l>
<l>Daer niemant te comen en plach,</l>
<l>Voer hy wonen. Voer dese saken</l>
<l n="35290">Dat hy hem seker woud maken;</l>
<l><pb n="3,206"/> Niemant en mocht mit hem varen,</l>
<l>Dan die hem heymelicste waren;</l>
<l><milestone unit="fol" n="245v"/> Een vaste borch heft hy ghenomen,</l>
<l>Daer hem niemant en mochte to comen;</l>
<l n="35295">Een borch starc ende duer</l>
<l>Maecten hy daer mit menghen muer;</l>
<l>Daerom maecten hy grachten diep</l>
<l>Ende ene laghe diet al beriep;</l>
<l>Toernen, mueren ende cornelen</l>
<l n="35300">Wel bewaert ende die cartelen.</l>
<l>Het was een die starcste vest</l>
<l>Van al der werlt ende die best.</l>
<l>Die poerten ende die wycketten,</l>
<l>Waen ic, dat hy so besetten</l>
<l n="35305">Datter, doer lieve noch doer mynne,</l>
<l>Niemant en mochte comen inne.</l>
<l>Syn knapen ende syn garsoen</l>
<l>Swoeren syn ghebot te doen,</l>
<l>Ende dat daer niemant in en ginghe,</l>
<l n="35310">Doer vrientscap noch doer gehinghe.</l>
<l>                Mer hoert doch waer dat aen ghelach</l>
<l>Syn aventuer ende syn starfdach.</l>
<l>                Cirtes, daer ic af sprac een stonde,</l>
<l>Die die lude verkeren conde</l>
<l n="35315">In herde mengerhande ghedaen,</l>
<l>- Als ons Ysis doet verstaen, -</l>
<l>Had aen Ulixes een kynt ghewonnen,</l>
<l>Tstoutste dat was onder der sonnen.</l>
<l>Thelogonus hiet hy, dat is waer;</l>
<l n="35320">Ouder was hy dan XV jaer.</l>
<l>Niemant en wist die waerheit des,</l>
<l>Dat syn kynt was, dan Cirtes.</l>
<l>Tierst dat hem docht dat hyt verstoet</l>
<l>Reden quaet ende goet,</l>
<l n="35325"><pb n="3,207"/> Vraegden hy haer wie was die man</l>
<l>Die hem aen haer ghewan,</l>
<l>Weder hy waer hoghe, so laghe,</l>
<l>Ende of hy leefde nu by daghe.</l>
<l>Hierom riep hy ende screide</l>
<l n="35330">So langhe dat hem syn moeder seide</l>
<l>Wie hy waer ende waer syn lant gheet.</l>
<l>Nochtant was haer te doen leet.</l>
<l>Thelogonus hy woud daer vaeren,</l>
<l>Dat en woud hy niet laten, twaeren.</l>
<l n="35335">Des leefden Cirtes onsochte</l>
<l>Dat sys benemen niet en mochte;</l>
<l>Sy wist wel hy soud gaen</l>
<l>Ende bat hem te keren saen.</l>
<l>In ommacht viel sy doe hy wech ghinc.</l>
<l n="35340">Niemant en voer mitten jonghelinc:</l>
<l>Hy en woud oec niet, sonder waen,</l>
<l>Dat ymant mit hem soude gaen.</l>
<l>Ghecleet was hy van enen stucke:</l>
<l>Roet wast laken, te maten dicke;</l>
<l n="35345">Roc ende mantel had hy aen,</l>
<l>Wel na conincs kynt ghedaen;</l>
<l>Grau waeren syn oghen, syn haer blont;</l>
<l>Nese, voerhoeft ende mont</l>
<l>Had hy ghemaect wel sonderlinghe:</l>
<l n="35350">Bloem was hy van enen jonghelinghe.</l>
<l>Op een telder, starc ende snel,</l>
<l>Telden hy uyttermaten wel.</l>
<l>Sy lieten scier van daer vaeren.</l>
<l>                Mit groter haest, al sonder spaeren,</l>
<l n="35355">Dachvaerde maecten hy groot ende lanc</l>
<l>Om te haesten synen ganc.</l>
<l>Van vissche droech hy een teykyn,</l>
<l>Om te tonen dat litteykyn syn,</l>
<l><pb n="3,208"/> Wanen dat hy was gheboren;</l>
<l n="35360">Ghescapen wast na enen toren:</l>
<l>Dat was op een speer ghesteken,</l>
<l>Want men doe plach sulcker treken.</l>
<l>Voer een man uyt synen lande,</l>
<l>Men doden hem of men deed hem scande,</l>
<l n="35365">Ten was dat men aver hem vant</l>
<l>Dat teyken, dat was in syn lant.</l>
<l>Men wist dat wel aver waer,</l>
<l><milestone unit="fol" n="246r"/> Dat langher dan IIJ<hi rend='sup'>c</hi> jaer</l>
<l>Dat teyken was in Cirtes lant.</l>
<l n="35370">In mengher stat so wast becant.</l>
<l>                Thelogonus syn vaert nam</l>
<l>Sodat hy in Achayen quam.</l>
<l>Daer vraegde hy herde menichfoude</l>
<l>Alwaer dat hy vinden soude</l>
<l n="35375">Ulixes, die men ver prysde,</l>
<l>So langhe dat men hem wysde;</l>
<l>Derwert haeste hy hem also,</l>
<l>Blyde ende uyttermaten vro,</l>
<l>Want hy en sien waenden sekerlicke.</l>
<l n="35380">Opten yersten dach van der weecke</l>
<l>Quam hy daer, mer die hem saghen</l>
<l>Die knapen en woudens niet verdraghen</l>
<l>Ende weerden hem vander poerten saen.</l>
<l>"Ghy heren," sprac hy, "laet my ingaen</l>
<l n="35385">"Mynen vader te sien ende mynen heer;</l>
<l>"Hy sal my herberghen tavont meer.</l>
<l>"Ghesocht heb icken van verren,</l>
<l>"Ic willen sien al sonder merren.</l>
<l>"Waerom wildy my weren?</l>
<l n="35390">"Mit recht soudet my seer deren,</l>
<l>"Noyt en sach icken noch en sprac.</l>
<l>"Beneemdyt, dat is myn onghemac.</l>
<l>"Ic wil syn vrient syn ende knecht,</l>
<l><pb n="3,209"/> "Alst wel reden is ende recht."</l>
<l n="35395">Die knapen ghingen die poerten sluten</l>
<l>Ende lieten hem blyven daerbuten:</l>
<l>"Ghy en coemt nummer in dit huys".</l>
<l>Des was gram Thelogonus,</l>
<l>Hy en mocht die poerte niet breken te stucke.</l>
<l n="35400">Seer bat hy hem ende ducke</l>
<l>Dat sy hem doen sulcke onneer,</l>
<l>Mer laten hem doch sien synen heer.</l>
<l>Noit en deed volc dolheit so groot,</l>
<l>Die smans kynt uytter poerten sloet,</l>
<l n="35405">Die synen vader woud sien,</l>
<l>Cusschen ende helsen, - mocht hem ghescien, -</l>
<l>Ende so menghen sconen dach</l>
<l>Socht, ende noit eer en sach!</l>
<l>Ten duden hem niet al dat hy bat,</l>
<l n="35410">Mer sy swoeren wael dat</l>
<l>Dat hy en had, groot noch cleen,</l>
<l>Kynt dan Thelamacus alleen.</l>
<l>Hy swoer: "Ghy en wetes twint.</l>
<l>"Twaeren, ic ben Ulixes kynt".</l>
<l n="35415">Sy en achten niet syn gheluyt,</l>
<l>Mit fellen moede staken sy hem uyt.</l>
<l>                Thelogonus was herde gram,</l>
<l>Weet wel, dat hem da misquam;</l>
<l>Hy had den wille, had hys macht,</l>
<l n="35420">Dat hy daer moert had ghewracht.</l>
<l>Nochtan en cond hy die onneer</l>
<l>Ghedoghen noch geherden meer.</l>
<l>Buten stont hy aen die weghe;</l>
<l>Hy en maecten gheen ghedreighe,</l>
<l n="35425">Mer enen, dies hem maecten mals,</l>
<l>Sloech hy saen ontwe den hals,</l>
<l>Dat hy doot ter eerden vel.</l>
<l>Aldus is begonnen dat spel.</l>
<l><pb n="3,210"/> Twe stac hy der oec mit crachte</l>
<l n="35430">Neder in die diepe grachte:</l>
<l>Altehant so waeren sy doot,</l>
<l>Want daer was dat water groot.</l>
<l>Erlicke nam hy syn sweert,</l>
<l>Want hy was stout ende onverveert,</l>
<l n="35435">Hy carf hem hoefden ende syden,</l>
<l>Been ende handen daer te dien tyden;</l>
<l>So starc was hy ende oec so sien,</l>
<l>Dat hy der doeden wel vyftien.</l>
<l>Dat en mocht wesen nummermeer,</l>
<l n="35440">Sy en sloeghen hem oec weder seer.</l>
<l>Elc machs hebben wonder groot,</l>
<l><milestone unit="fol" n="246v"/> Mer hy doet hem so groten noot</l>
<l>Dat hy se jaghet van der brugghen:</l>
<l>Hy en heft oec hant noch rugghen</l>
<l n="35445">Daer en liep uyt dat rode bloet.</l>
<l>Merct oft hem dan wale stoet.</l>
<l>                Ulixes hoerden dat misbaer,</l>
<l>In synre hertten had hy vaer.</l>
<l>Als hy hoerden ende verstaet</l>
<l n="35450">Dat men syn volc also verslaet,</l>
<l>Waende hy dat Thelamacus dade</l>
<l>Ende hy pynden om synen scade,</l>
<l>Omdat hy en had doen doen</l>
<l>Bynden in een vaste prysoen.</l>
<l n="35455">Hy penst, na synen besten wane,</l>
<l>Dat hy coemt om hem te slane.</l>
<l>Neder loept hy altehant</l>
<l>Mit enen spiete in syn hant,</l>
<l>Scarp, starc ende herde groot.</l>
<l n="35460">Nu hoert wat hy daermede doet.</l>
<l>In den stryd quam hy ghelopen:</l>
<l>Dat waen ic dat hy sal becopen.</l>
<l>Die jonghelinc dat hy vercoes,</l>
<l><pb n="3,211"/> Daer hy tleven om verloes;</l>
<l n="35465">Syn lude sach hy doot,</l>
<l>Des hy rouwe had so groot.</l>
<l>Mitten spiete dat hy scoot</l>
<l>Na hem: hy hadden gherne doot.</l>
<l>Buten den ribben gheraecten hy den man,</l>
<l n="35470">Soe datter tbloet uyt ran;</l>
<l>Had hy den scote niet ontweken,</l>
<l>Mit hem waer ghedaen dat spreken.</l>
<l>                Thelogonus, blyve daert blyve,</l>
<l>Had groten vaer van synen lyve;</l>
<l n="35475">Ducke siet hy syn rode bloet.</l>
<l>Daer en is niemant die hem eer doet.</l>
<l>Mit beiden handen nam hy dat speer,</l>
<l>Manlicke setten hy hem ter weer:</l>
<l>Den vader doerliep hy sonder sparen,</l>
<l n="35480">Die mengher vrese was ontfaeren;</l>
<l>Neder viel hy op dat gras,</l>
<l>Als een daert mede ghedaen was;</l>
<l>Sterven moet hy in cortten tyden.</l>
<l>Vro was hy ende herde blyde</l>
<l n="35485">Dat syn droem hem heft ghelaghen</l>
<l>Ende hy en waent hebben bedroghen</l>
<l>Die ghescienesse ende niet ghemaect</l>
<l>Die op syn kynt was ghesaect,</l>
<l>Dat hy mynden alsoe seer.</l>
<l n="35490">Ander dinc en vrucht hy meer,</l>
<l>Dan en syn kynt Thelamacus</l>
<l>Ghedoit soud hebben in syn huus.</l>
<l>Mer daer en was gheen ontflien:</l>
<l>Die sake die soud gheschien.</l>
<l n="35495">                Ulixes verblyde daermede</l>
<l>Dat hem een ander man dat dede,</l>
<l>Synt dattet alsoe most gaen.</l>
<l>Syn starven ghevoelden hy saen,</l>
<l><pb n="3,212"/> Mer, eer hem die taele ontfel,</l>
<l n="35500">Sprac hy, daer hy aen deed wel:</l>
<l>"Van wat lande bistu gheboren</l>
<l>"Ende wie syn die dy toe horen?</l>
<l>"Of by wat saken ist, segt my,</l>
<l>"Dat ic dus dyn vyant sy?</l>
<l n="35505">"Wanen quam dy tgheluc so groot,</l>
<l>"Dattu Ulixes heves doot,</l>
<l>"Die so bekent was ende so vroet,</l>
<l>"Ende die gehadt heft so groet goet,</l>
<l>"So groet eer ende so grote glorie,</l>
<l n="35510">"So grote weelde, so grote victorie?</l>
<l>"Hier, daer ic was in mynen sale,</l>
<l>"Hoe dorstuyt begripen wale,</l>
<l>"Dattu my hier dorst bestaen,</l>
<l>"Wonden ende dootslaen?</l>
<l n="35515">"Ic en hoerden nye - noch ander liede -</l>
<l>"Segghen dattet ye gheschiede</l>
<l><milestone unit="fol" n="247r"/> "By enen kynde sulc onghedout.</l>
<l>"Du moghes wel vroet syn ende stout".</l>
<l>                Thelogonus hoert ende verstaet</l>
<l n="35520">Dat hy heft ghedaen groot quaet;</l>
<l>Hy siet, dat is al die noot.</l>
<l>Dat hy hevet den vader doot.</l>
<l>Hy weent, hy screit ende misbaert;</l>
<l>Syn hert wert also vervaert;</l>
<l n="35525">Syn haer, dat scoen was ende blont,</l>
<l>Toech hy uyt in cortter stont;</l>
<l>In ommac viel hy op dat gras.</l>
<l>Ic waen noit man daer en was,</l>
<l>Daer hy sulcke misbaer sach.</l>
<l n="35530">Ten vader sprac hy al daer hy lach:</l>
<l>"Edel vader, wat doen ic nu?</l>
<l>"Ter quader wilen socht ic u!</l>
<l>"Myn hert soud my te recht breken,</l>
<l><pb n="3,213"/> "Dat ic myn leet aen u soud wreken!</l>
<l n="35535">"O wy! wacharme, dat ic u sie</l>
<l>"Dus jamerlicke sterven van mie!</l>
<l>"Ghy syt myn vader, Ulixes;</l>
<l>"Myn moeder is die wyse Cirtes,</l>
<l>"Die welghebaeren coninghinne</l>
<l n="35540">"Die was bevaen mit uwer mynne.</l>
<l>"U kynt ben ic, lieve heer!</l>
<l>"Mer nu en wil ic leven niet meer,</l>
<l>"Want ic en worde nummer vro</l>
<l>"Synt ic u hebbe ghedoit also."</l>
<l n="35545">Van den lande dan hy was ghebaeren,</l>
<l>Bracht hy hem dat teyken te voren;</l>
<l>Daer viel hy by hem in ommacht</l>
<l>Ende lach langhe sonder cracht.</l>
<l>                Ulixes die bekenden hem daer</l>
<l n="35550">Dat hy hem seide waer:</l>
<l>Hy kent dat teyken van den lande.</l>
<l>Van jamer wranc hy syn hande;</l>
<l>Hy sach wel dat was vergaen</l>
<l>Als hem die drome dede verstaen,</l>
<l n="35555">Ende dat hy heeft verkeert</l>
<l>Dat hem in droem was gheleert.</l>
<l>Om synen soen Thelamacus</l>
<l>Seinden hy; als hy quam thuys</l>
<l>Ende hy den vader sach ommer doot,</l>
<l n="35560">Dreef hy jamer ende rouwe groot.</l>
<l>Thelogonus woud hy verslaen.</l>
<l>Ulixes riep: "Het waer misdaen,</l>
<l>"Want hy deedt by synen ondanc.</l>
<l>"Ic wil dat pays sy van alle wanc</l>
<l n="35565">"Ommermeer sy tusschen u tween:</l>
<l>"Die aventuer wout ghemeen,</l>
<l>"Diet my in drome deed verstaen.</l>
<l>"By dien had ic dy ghevaen,</l>
<l><pb n="3,214"/> "Omdat ic dy hebbe ghemynt,</l>
<l n="35570">"Ende ic altoes anders gheen kynt</l>
<l>"En waenden hebben ghehadt,</l>
<l>"Ende ic dy woud benemen dat</l>
<l>"Dattu niet en versloech dynen vader."</l>
<l>                Die lude van den lande algader</l>
<l n="35575">Waeren droeve om haeren heer.</l>
<l>Drie daghe leefd hy ende niet meer.</l>
<l>Aldus starf hy, als ghy hoert;</l>
<l>In syn alrebeste poert</l>
<l>Maecten men hem een graf van pryse,</l>
<l n="35580">Hoghelicke, na conincs wyse.</l>
<l>Thelogonus ghenas van den wonden</l>
<l>Ende van den quetsueren in cortten stonden.</l>
<l>Dies was droeve Thelogonus</l>
<l>Dat dit dinc was comen aldus;</l>
<l n="35585">Te synre moeder Cirtes voer hy.</l>
<l>Daer was hy langhe coninc vry.</l>
<l>Cirtes weenden menghen traen,</l>
<l>Want sy mynden hem, dus ist vergaen;</l>
<l>Nae die maere en loech sy nie:</l>
<l n="35590">Dus ist comen, seit men mie.</l>
<l>                Aldaer wilen Troyen was,</l>
<l>Daer wast nu coren ende gras.</l>
<l>Al was Troyen die stat ghebroken,</l>
<l>Dat heeft die aventuer ghewroken</l>
<l n="35595">Op die van Griecken herde seer;</l>
<l>Ghy en hoert oec nummermeer</l>
<l>Volc so dorperlicke riesen,</l>
<l>Noch haer eer alsoe verliesen,</l>
<l>Als sy in beiden syden daden.</l>
<l n="35600">Weety wie men van desen scaden</l>
<l>Ende van der averdaet oec mede</l>
<l>Laet lesen in kerstenhede,</l>
<l><pb n="3,215"/> - Want het waeren in beiden syden</l>
<l>Al heidene in die tyden? -</l>
<l n="35605">Omdat elc mercken sal</l>
<l>Hoe onreyne dat averal</l>
<l>Hoerdom is ende hoe groet quaet</l>
<l>Dat daeraf te comen staet.</l>
<l>Want Troyen is des conincs vrient</l>
<l n="35610">En hadden des leets niet verdient,</l>
<l>Sonder dat Got uyttermaten</l>
<l>Haerdom woud wreken laten.</l>
<l>                Hier laet Benoit die jeeste blyven,</l>
<l>Mer ic wilt vorder bescryven</l>
<l n="35615">- Alsoe als ic u behiet -</l>
<l>Hoe Eneas van Troyen schiet,</l>
<l>Ende hoedaenwys dat ic vernam</l>
<l>Dat Romen van Troyen quam.</l>
<l>                Eneas, als ic u liet verstaen,</l>
<l n="35620">Is te scepe comen saen;</l>
<l>Mit groten ween ende mit vernoye</l>
<l>Rumden sy die stat van Troye.</l>
<l>Dat lant custen sy mitten monde.</l>
<l>Anchises hiet ter selver stonde</l>
<l n="35625">Dat men die zeile optrecken soude</l>
<l>Ende vaeren daer die aventuer woude.</l>
<l>Der scepe waeren twewerf tien;</l>
<l>Daer was in menich ridder sien,</l>
<l>Die ic som hierna sal noemen,</l>
<l n="35630">Als haer aventuere comen.</l>
<l>                Eneas sach den brant so groot;</l>
<l>Anchises lach in synen scoot,</l>
<l>Die niet wel en mocht sien.</l>
<l>Eneas weenden ende riep mittien:</l>
<l n="35635">"O wy! Juno, wat ist dat ghy doet!</l>
<l>"Hoe swaer coeldy uwen moet,</l>
<l><pb n="3,216"/> "Omdat u die appel was ontwyst,</l>
<l>"Ende mynre moeder, die menich pryst,</l>
<l>"Venus, ghegeven wert!</l>
<l n="35640">"En is u niet ghenoech dattet sweert</l>
<l>"Al verslaet groot ende smal,</l>
<l>"Ghy en verbernet te polver al</l>
<l>"Die stat, daer men u in diende</l>
<l>"Ende kercken in hadt ende vriende!</l>
<l n="35645">"Ay! Edel stat, du bist verloren.</l>
<l>"Al waerstu scoen hier te voren,</l>
<l>"Nu so moegstu werden heide</l>
<l>"Ende daertoe der besten weide!</l>
<l>"Dyne kercken ende dyne masieren</l>
<l n="35650">"Werden allen den wilden dieren!</l>
<l>"Wy moeten vaeren ende mit wynde</l>
<l>"Daer ons die aventuer seynde!"</l>
<l>                Dus claegden Eneas al den dach,</l>
<l>So langhe dat hy niet meer en sach</l>
<l n="35655">Dat lant van Troyen ende die stede.</l>
<l>Hy ende syn ghesellen mede</l>
<l>Sy dreven onghematen rouwe;</l>
<l>Daer was menghe edelvrouwe</l>
<l>Die men verhoghen niet en mochte.</l>
<l n="35660">Die yerste haven die hy sochte</l>
<l>Of daer hy enighe kennesse vant,</l>
<l>Dat was Polinestors lant.</l>
<l>Daer woud Eneas wel saen</l>
<l><milestone unit="fol" n="248r"/> Een nuwe stat bestaen.</l>
<l n="35665">Die stat die hiet Eniedas.</l>
<l>Daerby dat sy ghewonnen was,</l>
<l>Wert sy saen eens graefs ghewaer</l>
<l>Litteiken vant hy apenbaer,</l>
<l>Ghemaect scoen ende herde wel;</l>
<l n="35670">Enen sarc daerbaven ende niet el.</l>
<l>Daer stonden aen ghescreven woert</l>
<l><pb n="3,217"/> Dat die man waer vermoert;</l>
<l>Hy pensde wies dat mochte wesen.</l>
<l>Uytten grave riep een na desen:</l>
<l n="35675">"Eneas, vlie uyt desen lande,</l>
<l>"Al datter in is dat syn viande.</l>
<l>"Poliderus was ic wileneer.</l>
<l>"Coninc Prianus myn heer</l>
<l>"Verluchte my in desen rycke;</l>
<l n="35680">"Mer Polinestor sekerlicke</l>
<l>"Vermoerden my, omdat ic woude</l>
<l>"Heer syn van mynen goude.</l>
<l>"Myn moeder heft my ghewroken."</l>
<l>Doe dit die stemme had ghesproken,</l>
<l n="35685">Wert hy verveert ende syn ghesellen;</l>
<l>Men mocht daer jamer af vertellen</l>
<l>Dat sy dreven opten grave,</l>
<l>Sy scoerden haer cleder ave</l>
<l>Ende toghen uyt haer haer,</l>
<l n="35690">Dat daer synt lach menich jaer.</l>
<l>Sy droeghen, om syn weerde,</l>
<l>Enen groten borch van eerde</l>
<l>Op syn graf, omdat sy wouden</l>
<l>Syn tomme daerby behouden.</l>
<l n="35695">                Tiersten dat sy ommermee</l>
<l>Mochten van der feller zee,</l>
<l>Sceepten sy al haer dinc.</l>
<l>Eneas, die jonghelinc,</l>
<l>Hiet se rumen dat felle lant;</l>
<l n="35700">Ten scepe ghingen sy altehant,</l>
<l>Die seile toghen sy in den top</l>
<l>Ende rumden Polinestors hop.</l>
<l>Haer leitsman hiet Polimuere.</l>
<l>Hy hiet dat men der aventuere</l>
<l n="35705">Ghewouden sien alder vaert;</l>
<l>So ver voeren sy ter zeewart,</l>
<l><pb n="3,218"/> Dat sy en saghen berch noch borghe.</l>
<l>Wat wonder wast al hadden sy sorghe!</l>
<l>Delos was dat yerste lant</l>
<l n="35710">Dat sy saghen; of dat sant</l>
<l>Ghingen sy op altesamen,</l>
<l>Want sy herde wel vernamen</l>
<l>Dat men se daer en haten niet.</l>
<l>Anius waen ic dat hy hiet</l>
<l n="35715">Die heer van diere stede:</l>
<l>Coninc was hy ende bisscop mede</l>
<l>Van altemale den lande syne;</l>
<l>Daer aenbeden men Apollyne.</l>
<l>Tierst dat se Anius vernam</l>
<l n="35720">Was hy blyde ende quam</l>
<l>Teghen hem mit groter vrouden.</l>
<l>Hy bekenden saen den ouden</l>
<l>Anchises, den groten heer,</l>
<l>Want hy hem ontsach wileneer.</l>
<l n="35725">Des nam hy hem in synen arme;</l>
<l>Hem begonde seer tontfarme</l>
<l>Dat hy na blynt was altemale.</l>
<l>Hy leiden hem in synen sale,</l>
<l>Daer hy hem herde wael ontfinc</l>
<l n="35730">En synen soen den jonghelinc.</l>
<l>In bede die huys syn sy ghegaen.</l>
<l>Tot Apollyne gaven sy saen</l>
<l>Hare offerande ende baden</l>
<l>Dat hy se moste beraden</l>
<l n="35735">Ende oec wysen in wat lande</l>
<l>Sy mochten ontvlien den vianden.</l>
<l>Apollyn sprac wel sachte:</l>
<l><milestone unit="fol" n="248v"/> "Heren van Dardanus gheslachte,</l>
<l>"Soecket tlant daer u yerst beghyn</l>
<l n="35740">"Af comen is; daer suldy in</l>
<l>"Gheerft blyven, ende Eneas</l>
<l><pb n="3,219"/> "Ende syn gheslechte, syt seker das,</l>
<l>"Sullen maken sekerlicke</l>
<l>"Daer thoeft van alle ertrycke".</l>
<l n="35745">                Apollyn die sprac alsoe.</l>
<l>Alle die Troiene waeren vroe,</l>
<l>Elc vraegde denghenen die by hem stoet:</l>
<l>"In wat lande leecht ons goet?</l>
<l>"Sullen wy te lande wederkeren</l>
<l n="35750">"Ende Troyen maken echt mit eren?"</l>
<l>Mer Anchises, die vroede oude,</l>
<l>Hiet dat men hem horen soude.</l>
<l>"Ghy heren," sprac hy, "en vraecht niet mee.</l>
<l>"Uyt Uwen lande syn wy gheboren;</l>
<l n="35755">"Hondert stede syn daer vercoren,</l>
<l>"Daer leghet die berch Ydeus.</l>
<l>"Die oude coninc, hiet Centrus,</l>
<l>"Was ghebaeren uytten lande;</l>
<l>"Hy quam te Troyen yerst aen den sande</l>
<l n="35760">"Ende maecte die stede daer, na haer doen.</l>
<l>"Noch doe en was niet Ylioen,</l>
<l>"Die lude woende daer in halen.</l>
<l>"Nu toe wat hulpt verholen.</l>
<l>"Wy doen best Apollyn beheet."</l>
<l n="35765">                Ten scepe liepen sy ghereet.</l>
<l>Oec seid men hem die maer aldus</l>
<l>Dat die coninc Ydomeneus</l>
<l>Uytten lande waer verdreven</l>
<l>Ende syn stede al ydel bleven:</l>
<l n="35770">Des waeren sy vro. Mit groten heile,</l>
<l>Wonden sy op hoghe die seile:</l>
<l>Delos ghinc hem uytten oghen.</l>
<l>Yerst so saghen sy van hoghen</l>
<l>Een eylant dat hiet Naxon,</l>
<l n="35775">Daerna Dolisa ende Elearon,</l>
<l>Ende Paton dat al wyt was,</l>
<l><pb n="3,220"/> Daerna al die Cicladas.</l>
<l>Sy hadden den wynt goet:</l>
<l>Sy avenden aen eens berchs voet,</l>
<l n="35780">Als men leest, die hiet Curete;</l>
<l>By des goeden Eneas gehete</l>
<l>Begonsten sy een stat te maken:</l>
<l>Pargamena, in waeren saken,</l>
<l>Hoer ic segghen dat sy se hieten.</l>
<l n="35785">Sy en lietens hem niet verdrieten:</l>
<l>Sy maecten huse mitten vesten,</l>
<l>Huwelic daden sy mitten besten</l>
<l>Die waeren in Cretenlant;</l>
<l>Sy eerden mit gheweldigher hant,</l>
<l n="35790">Omdat sy wouden wynnen coren;</l>
<l>Mer dat sy pynden was al verlaeren,</l>
<l>Haer coren bederf altemale.</l>
<l>Sy worden cranc, bleec ende vale</l>
<l>Ende storven oec van der locht.</l>
<l n="35795">Anchises die had vrocht;</l>
<l>Hy riet dat men soude vaeren</l>
<l>Tot Apollyn sonder spaeren</l>
<l>Ende vraghen hem waer hy woude</l>
<l>Dat dit volc rusten soude.</l>
<l n="35800">                Mer ter naester nacht daernaer,</l>
<l>Sprect dat boec al averwaer,</l>
<l>Lach Eneas ende scliep;</l>
<l>Hem docht recht dat tot hem riep</l>
<l>Een ende seide al dese woert:</l>
<l n="35805">"Daer ghy te Dolos in die poert</l>
<l>"Om sout ghevaren syn,</l>
<l>"Ontbiet dy, by my, Apollyn</l>
<l>"Dat en is dat lantscap niet</l>
<l>"Daer hy u in wonen behiet;</l>
<l n="35810">"Ghy sout vaeren ver ten westen</l>
<l>"Ende maken thoeft van allen vesten.</l>
<l><pb n="3,221"/> "Dat lant hiet Ytalia,</l>
<l>"Van enen coninc daert yerst na</l>
<l><milestone unit="fol" n="249r"/> "Was gheheiten, sonder ghile,</l>
<l n="35815">"Hesperia, hoet hiet eer wilen.</l>
<l>"Van daer soe was Dardanus ghebaeren.</l>
<l>"Brenct uwen vader dit voren:</l>
<l>"Hy sal wel weten, sonder waen,</l>
<l>"Dat ic die waerheit doe verstaen".</l>
<l n="35820">                Eneas die was vervaert,</l>
<l>Hy ghinc te synen vader wert</l>
<l>Ende seid hem alle die saken.</l>
<l>Anchises die was vro der spraken:</l>
<l>"Oec", seid hy, "van desen syden</l>
<l n="35825">"Proeve ic wel nu ten tyden</l>
<l>"Dat wy danen syn gheboren.</l>
<l>"Dardanus, die coninc vercoren,</l>
<l>"Was thoeft van myns vaders gheslachte;</l>
<l>"Jasius, nae dat ic wachte,</l>
<l n="35830">"Was mynre moeder oudervader.</l>
<l>"Van danen quamen wy beide gader.</l>
<l>"Dit voerseid my Cassandre,</l>
<l>"Die vroede vrouwe ende gheen andre.</l>
<l>"Luttel goet hoerd ic daerna.</l>
<l n="35835">"Sy seid dueke ""Hesperia</l>
<l>""Sal syn dynre neven goet"".</l>
<l>"Mer wie is so dol nu of so vroet</l>
<l>"Die ommermeer enen Troyen</l>
<l>"In dat lantscap waent sien?</l>
<l n="35840">"Synt dat my Cassandre seide</l>
<l>"Ende Apollyn, wat hulpt die beide?</l>
<l>"Wy doen dat sy ons beid raden".</l>
<l>                Doe deden sy die scepe laden</l>
<l>Ende rumden schier dien ham;</l>
<l n="35845">In die stat te Pargameam</l>
<l>Lieten syder sulcke blyven.</l>
<l><pb n="3,222"/> Voer den wynde ghingen sy dryven,</l>
<l>Aver die zee ghinghen sy jaghen,</l>
<l>Mer doe gheen lant sy niet en saghen,</l>
<l n="35850">Quam hem een storm op mit crachten</l>
<l>Die jaegde se IIJ daghe onsachte;</l>
<l>Ten vierden daghe saghen sy som</l>
<l>Een eylant, hiet Strophadom.</l>
<l>                In dat lant, seghet Virgilius,</l>
<l n="35855">Die vroede clerc, ende seid aldus</l>
<l>Dat vogel syn, heiten arpien.</l>
<l>Ic sal u die waerheit lyen:</l>
<l>Een hoeft hebben sy, sonder waen,</l>
<l>Na den menschen recht ghedaen;</l>
<l n="35860">Anders so synt rechte vogele</l>
<l>Ende hebben plumen ende vlogele;</l>
<l>Haer natuer is so ghedaen</l>
<l>Dat sy den man ghern verslaen</l>
<l>Ende eten hem als hy is doot.</l>
<l n="35865">Mer, dat is een wonder groot,</l>
<l>Als sy ten water gaen drincken</l>
<l>Ende hem sien ende bedincken</l>
<l>Dat sy ghebeten hebben doot,</l>
<l>Van ghedaen haeren ghenoot,</l>
<l n="35870">Wenen sy seer ende misbaeren</l>
<l>Omdat sy so hebben misvaeren.</l>
<l>                Doe daer die Troyene quamen</l>
<l>Saghen sy ende vernamen</l>
<l>Coyen ende ander wilt vee:</l>
<l n="35875">Bet ghevoet en saghen sy nie.</l>
<l>Sy sloeghens veel ende scoten;</l>
<l>Mit alle te male haeren roten</l>
<l>Ghereyden syt na Troysche wyse</l>
<l>Opten oever haer spyse.</l>
<l n="35880">Sy ghinghen mit groter vrouden</l>
<l>Eten ghenoech alle die wouden.</l>
<l><pb n="3,223"/> Tierst dat sy gheseten waeren</l>
<l>Quamen die aripen, sonder spaeren,</l>
<l>Vlieghende na hare wyse</l>
<l n="35885">Ende namen hem haer spyse;</l>
<l>Die sy ghenemen niet en mochten</l>
<l>Ontreynden sy, dat sy en dochten</l>
<l><milestone unit="fol" n="249v"/> Niemande tot enigher noot;</l>
<l>Mit stancke uyttermaten groot,</l>
<l n="35890">Vloghen sy saen in dat wout</l>
<l>Onder een roetsche doncker ende cout.</l>
<l>Eneas ghebiet hem echt</l>
<l>Dat men die tafelen recht;</l>
<l>Anderwerven oec so quamen</l>
<l n="35895">Die aripen altesamen:</l>
<l>Sy ontreynden mit haeren monden</l>
<l>Haer spyse ten selven stonden</l>
<l>Ende droeghen henen dat sy mochten</l>
<l>Int wout in haer haghedochten.</l>
<l n="35900">Doe worden sy er altesamen,</l>
<l>Haer wapen sy saen namen</l>
<l>Omdat sy daerteghen wouden vechten;</l>
<l>Echt deden sy die tafelen rechten.</l>
<l>Mitenus den maronier,</l>
<l n="35905">So gheboot Eneas schier</l>
<l>Te gaen op enen topcasteel,</l>
<l>Of sy der saghen comen een deel</l>
<l>Dat hy enen horen bliese,</l>
<l>Sy wraken hem van den verliese.</l>
<l n="35910">Tierst dat sy gheseten waeren,</l>
<l>Quamen sy mit hare scaeren</l>
<l>Die aripen toeghevloghen.</l>
<l>Mer sy weren hem dat sy moghen,</l>
<l>Ende sloeghen se op haer plumen</l>
<l n="35915">Ende deden se ter eerden cumen,</l>
<l>Mer sy en consten der niet ghewonden.</l>
<l><pb n="3,224"/> Sy ontvloghen in cortten stonden</l>
<l>Mitter spysen een groot deel,</l>
<l>Dander ontreynden sy al gheheel.</l>
<l n="35920">                Een waster, hiet Cileno,</l>
<l>Doe haer gheselscap al ontvlo,</l>
<l>Voer sy op een roetsche staen.</l>
<l>Sy sprac totten Troyenen saen:</l>
<l>"Ghy heren," sprac sy, "ghy Troyene,</l>
<l n="35925">"Hoert wat u is te ghesciene:</l>
<l>"Ghy hebt verslaghen onse beesten</l>
<l>"Ende wilt se eten hier mit feesten;</l>
<l>"Dat en is nochtan niet ghenoech,</l>
<l>"Ghy wilt ons doen onghevoech</l>
<l n="35930">"Ende ons uytten lande jaghen.</l>
<l>"Nu hoert, ic sal u die waerheit saghen.</l>
<l>"Dit is een waerheit fyn</l>
<l>"- Ic wetet so wael als Apollyn,</l>
<l>"Want hy deedt my selven verstaen, -</l>
<l n="35935">"Ghy wilt in Ytalien saen;</l>
<l>"Ic weet oec wel ghy sultter comen.</l>
<l>"Niet eer en suldy tuwen vromen</l>
<l>"Daer moghen maken een stat,</l>
<l>"Eer u die hongher maect so mat</l>
<l n="39540">"Dat ghy u tafelen sult eten:</l>
<l>"Des dar ic my wel vermeten,</l>
<l>"Dat is waerheit, ridder stout."</l>
<l>Mittien vloech sy in dat wout.</l>
<l>Al dat volc wert vervaert,</l>
<l n="35945">Haer handen hielden sy opwaert.</l>
<l>Sy riepen: "Got, ghy moet versien</l>
<l>"Dat ons dit niet en moet gheschien,</l>
<l>"Dat ons dese helsche vogel behiet!</l>
<l>"Het is die duvel ende anders niet!"</l>
<l n="35950">                Anchises hief op syn hande,</l>
<l>Den Gaden bat hy die hy cande</l>
<l><pb n="3,225"/> Dat sy se mosten behueden</l>
<l>Van al sulcker armoeden.</l>
<l>Mittien so hiet ter selver uyeren</l>
<l n="35955">Haer leitsman Polumieren</l>
<l>Dat men ten scepe soude gaen</l>
<l>Ende halen op die seilen saen,</l>
<l>Ende rumen mitten wynde</l>
<l>So veer dat niemant en kende</l>
<l n="35960">Niet dan water ende locht.</l>
<l>Sy seilden mit groter vlocht.</l>
<l>Tiersten saghen sy Jacinctos,</l>
<l><milestone unit="fol" n="250r"/> Daerna saghen Eritos</l>
<l>Ende Samos, Ulixes lant,</l>
<l n="35965">- Polinitus kendent te hant. -</l>
<l>Sy scoudent tlant, so daden sy daer</l>
<l>Alle die hem voelgden naer.</l>
<l>Alle baden sy die daer saten</l>
<l>Dat Got noch most verwaten</l>
<l n="35970">Ulixes, want by synen rade</l>
<l>Namen sy dien meeste scade.</l>
<l>                Daerna quamen sy in die zee,</l>
<l>In een lant hiet Leuchate.</l>
<l>Daer streken sy seil ende ghingen uyt,</l>
<l n="35975">Feest maecten sy ende gheluyt.</l>
<l>Sy waeren vro dat sy die lande</l>
<l>Hadden ghescuwet, daer haer viande</l>
<l>In woenden, ende dat se die aventuer</l>
<l>Had gheleit in mydden daer duer.</l>
<l n="35980">Dat was in enen herftstyt,</l>
<l>Want aver alle die werlt wyt</l>
<l>Begont die wynter hem verwreden.</l>
<l>Daer wouden sy haer leven leden</l>
<l>Totdat die lintyn quame.</l>
<l n="35985">Een Griex scilt was, in syn name</l>
<l>Telt dat boec dat was Alas,</l>
<l><pb n="3,226"/> Die in Troyen ghewonnen was:</l>
<l>Eneas hinc hem aen een want</l>
<l>Ende screefter by, mit synre hant,</l>
<l n="35990">Dat hy en in Troyen mit ghewelde</l>
<l>Wan, doe hy die stede velde.</l>
<l>Sy rumdent tlant, so sy yerst mochten.</l>
<l>Die yerste haven die sy sochten</l>
<l>Was aen tlant van Peathom:</l>
<l n="35995">Daer saghen sy hoghe borghe som,</l>
<l>Men en mocht se wynnen in gheenre manieren.</l>
<l>Voer tlant voeren sy van Opieren,</l>
<l>Daer Pierus in had croen ghedraghen.</l>
<l>Mittien sy een haven saghen,</l>
<l n="36000">Was voer een stat hiet Chaone,</l>
<l>Daervoer een borch wel scone,</l>
<l>Die gheheiten was Pierote.</l>
<l>Sy quamen daer mit hare rote,</l>
<l>Want sy en mochtent scuwen niet.</l>
<l n="36005">Mittien Eneas vraghen hiet</l>
<l>Wie daer heer waer in dat lant;</l>
<l>Men antwoerden hem altehant,</l>
<l>Een ongheloeffelic dinc,</l>
<l>Dat daer Achilles yerst coninc</l>
<l n="36010">Had ghewest, daerna Pirrus;</l>
<l>Nu waer coninc Helenus</l>
<l>Prianus soen van Troyen.</l>
<l>Eneas mocht cume van joyen</l>
<l>Een woert ghespreken aldaer.</l>
<l n="36015">Hy seid: "Is dat ommer waer?"</l>
<l>                 "Jaet", seiden sy al daerna.</l>
<l>"Hectors wyf, Andromata,</l>
<l>"Heft hem tot enen man ghenomen.</l>
<l>"Dus syn haer saken comen".</l>
<l n="36020">Eneas sprac te synen vader:</l>
<l>"Heer, gawy beide gader</l>
<l><pb n="3,227"/> "Spreken den man ende laeten ons sien,</l>
<l>"Waerby dit mach gheschien.</l>
<l>"Nemen laet ons lude een deel.</l>
<l n="36025">"Hy woent hierby in een casteel."</l>
<l>Anchises sprac: "So gawy daer</l>
<l>"Ende laet ons sien of dit is waer".</l>
<l>                Al ghewapent ghingen sy dane,</l>
<l>Op aventuer, of hem ane</l>
<l n="36030">Yemant sprake dan te goede,</l>
<l>Dat sy waeren op haer hoede.</l>
<l>Haer scepe hebben sy wel bewaert,</l>
<l>Dus hebben sy bestaen die vaert.</l>
<l>Dat was opten selven dach</l>
<l n="36035">Daer Hectors jaerghetyde op lach.</l>
<l>Andromata had, buten der stede,</l>
<l><milestone unit="fol" n="250v"/> Ghemaect een grote weerdichede,</l>
<l>Een graf daer mit groter haven,</l>
<l>Daer die asse van hem lach begraven</l>
<l n="36040">In enen pot van fynen goude.</l>
<l>Want tfolc van Griecken niet en woude</l>
<l>Ghedoghen, doe men wan die stat,</l>
<l>Dat Hector laghe in sulcken vat.</l>
<l>Al gheheel daden sy hem schier</l>
<l n="36045">Verbernen in enen vier;</l>
<l>Die asse nam yerst Ecuba,</l>
<l>Daerna behielt se Andromata.</l>
<l>Syn jaerghetyde hielt die vrouwe</l>
<l>Mit uyttermaten groten rouwe.</l>
<l n="36050">Mittien so verkenden sy schiere</l>
<l>Eneas by der spauliere,</l>
<l>Want hy teyken van Troyen droech:</l>
<l>Dat had haer wonders ghenoech.</l>
<l>Mer doe sy en sach onder die oghen</l>
<l n="36055">Ende sy verkenden den hoghen</l>
<l>Ende den edelen wygant,</l>
<l><pb n="3,228"/> Beswymde die vrouwe altehant.</l>
<l>Dat yerst dat sy becomen was</l>
<l>Sprac sy: "Bistuyt Eneas,</l>
<l n="36060">"Venus soen, der gadynne?</l>
<l>"Of ist u geest? doettet my bekynnen.</l>
<l>"Ist u geest, so segt my dan</l>
<l>"Waer Hector is, myn lieve man!"</l>
<l>Dit riep sy mit groten ween.</l>
<l n="36065">Eneas antworden haer alleen:</l>
<l>"Ic heb gheleeft tot deser uyeren</l>
<l>"Mit rouwe ende mit aventueren.</l>
<l>"Segt my, want icker om come,</l>
<l>"Synt dat ghy verloert die bloeme</l>
<l n="36070">"Van ridderen, Hector, uwen man,</l>
<l>"Hoe u Pirrus te wyve ghewan".</l>
<l>                Andromata sloech thoeft neder</l>
<l>Ende sy antworden hem weder:</l>
<l>"Ten was so salighe onder den troen</l>
<l n="36075">"Als Polixina, die scoen,</l>
<l>"Want sy niet en wist van vernoye,</l>
<l>"By dien, voer die stat van Troye,</l>
<l>"Was haer, op Achilles graf,</l>
<l>"Dat scoen hoeft gheslaghen af:</l>
<l n="36080">"Sy en dienden nie scalc mitten lyve</l>
<l>"Mer acharme! ic, dol katyve,</l>
<l>"Doe Troyen die stat was verbrant,</l>
<l>"Most ic vaeren in een vreemt lant,</l>
<l>"Ende den avermoedighen Pirrus</l>
<l n="36085">"Deerne syn in synen huus.</l>
<l>"Hy liet my mit kynde gaen.</l>
<l>"Daerna so wilde hy staen</l>
<l>"Om Ermionen Helenen kynt,</l>
<l>"Ende gaf my enen die my mynt,</l>
<l n="36090">"Synen knape Helenus.</l>
<l>"Orestes vermoerden Pirrus:</l>
<l><pb n="3,229"/> "Dus was dit lant Pirrus neven,</l>
<l>"Helenus, al ghegeven.</l>
<l>"Hier heft hy Troyen maken doen</l>
<l n="36095">"Ende enen toerne hiet Ylioen.</l>
<l>"Assonacta, myn lieve kynt,</l>
<l>"Eneas, dat ghy seer mynt,</l>
<l>"Was afgheworpen van den stene</l>
<l>"Daert ducke plach te staen allene</l>
<l n="36100">"Ende te siene den tornoye.</l>
<l>"Landomanta cort myn vernoye,</l>
<l>"Want hy is vromich jonghelinc.</l>
<l>"Ende by Pirrus den coninc</l>
<l>"Heb ic een kynt, heit Molosus."</l>
<l n="36105">Andromata vertelt aldus</l>
<l>Wie daer leefden of doot was;</l>
<l>Des had wonder Eneas.</l>
<l>                "Segt my," sprac Andromata,</l>
<l>"Leeft u wyf nog, Creusa,</l>
<l n="36110"><milestone unit="fol" n="251r"/> "Ende Ascanius, u kynt?</l>
<l>"Wie bracht u aen dit lant die wynt?"</l>
<l>Doe telden hy der coninghynnen</l>
<l>Die aventuer al van beghynnen.</l>
<l>Mittien quam uyt synen huys</l>
<l n="36115">Mit groter menichten Helenus</l>
<l>Ende woud hem buten der stat gaen meyen;</l>
<l>Hy sach die coninghynne screyen</l>
<l>Ende by haer staen die Troyene.</l>
<l>Dat docht hem wonder aen te siene.</l>
<l n="36120">Mit groter joyen heft hy se ontfaen,</l>
<l>Hy leide se in die stede saen.</l>
<l>Daer telden elc mit naten oghen</l>
<l>Wat hem die aventuer doghe,</l>
<l>Vernoys dede ende scaden</l>
<l n="36125">Ende hoe sy ducke waeren verladen.</l>
<l>Doe sy by nuwe Troyen quamen,</l>
<l><pb n="3,230"/> Eneas ende die ander te samen</l>
<l>Custen die poertte ende ghingen na.</l>
<l>"Got hoede u, nuwe poert Troya</l>
<l n="36130">"Daer wy aen gaen!" riepen sy alle;</l>
<l>"Van al sulcken onghevalle</l>
<l>"Als oude Troyen heft gehadt,</l>
<l>"Moet Got hoeden dese stat!"</l>
<l>Helenus ontfinc se mit joyen</l>
<l n="36135">In die nuwe stat van Troyen;</l>
<l>Der scyncten men wyn mit groter vrouden,</l>
<l>Tierst aen Anchises, den ouden,</l>
<l>Ende maecten weerscap herde groot</l>
<l>Onder die edele ghenoot.</l>
<l n="36140">Daer waeren sy mit groter feesten</l>
<l>Eneas ende alle die meesten</l>
<l>Ende totdat hem dochte das</l>
<l>Dat hem die wynt mede was.</l>
<l>Tot Helenus ghinc Eneas</l>
<l n="36145">Ende bat hem doer Gade das,</l>
<l>Dat hy en een deel soude horen.</l>
<l>"Heer," sprac hy, "my quam te voren</l>
<l>"Van Apollyne, van anderen Gaden,</l>
<l>"Dat ic van alle mynen noden</l>
<l n="36150">"In Ytalien soude ghenesen.</l>
<l>"Nu heft my altemael van desen</l>
<l>"Verveert Celeno, die aripe.</l>
<l>"Van Gade moet se syn vermaledite!</l>
<l>"Sy behiet my hongher groot,</l>
<l n="36155">"Dat my ghebreken soude broot</l>
<l>"Ende ic myn tafelen soud verteren.</l>
<l>"Nu segt my, swager, wat my sal deren,</l>
<l>"Want ghy wetet al te voren;</l>
<l>"Had men uwen raet willen horen,</l>
<l n="36160">"Troyen waer noch sonder noot.</l>
<l>"Uwe wysheit is so groot."</l>
<l><pb n="3,231"/>                 Helenus nam synen raet</l>
<l>Als te sulcken saken staet.</l>
<l>Doe sprac hy dus mit synen monde:</l>
<l n="36165">"Swagher, hoert my een stonde.</l>
<l>"Ic wil dat dese sake verga,</l>
<l>"Ghy sult suecken Ytalia</l>
<l>"Ende dat tot uwen grote ghevalle.</l>
<l>"Nu verneemt wat ic u calle.</l>
<l n="36170">"Ic sal u segghen hoe ghy varen</l>
<l>"Sult mit uwer groter scaren;</l>
<l>"Hoe ghy scuwet die quade zee,</l>
<l>"Mocht ic, ic seid u gherne mee</l>
<l>"Van den geeste diet my wederriet.</l>
<l n="36175">"En is dit eynde lants oec niet</l>
<l>"Van Ytalien, daer du souts vaeren:</l>
<l>"Het is verre westwert, twaeren.</l>
<l>"Ghy moet yert wesen in Cecile</l>
<l>"Ende daertoe seilen menghe mile</l>
<l n="36180">"Daertoe mede by Cirtes lande,</l>
<l>"Nadien dat ic die waerheit cande,</l>
<l>"Eer ghy noch crighet uwe ghevoech.</l>
<l>"Ic sal y teykens segghen ghenoech,</l>
<l>"Siet dat ghys niet en verghets.</l>
<l n="36185"><milestone unit="fol" n="251v"/> "Tierst dat ghy coemt teenre ryviere</l>
<l>"Daer ghy op siet dese maniere</l>
<l>"Ene wilde soghe, ende die wit,</l>
<l>"Ende dan omtrent haer sit</l>
<l>"XXX al sneewitte swyn,</l>
<l n="36190">"Daer sal dyn raste dan syn.</l>
<l>"Ontsiet u van den tafelen niet.</l>
<l>"Op die tyt als u dit ghesciet,</l>
<l>"So west seker dattu best</l>
<l>"Int tlant daer du best ghenest.</l>
<l n="36195">"Dat eynde van Ytalien is</l>
<l>"Al vol Griecken, des syt ghewis.</l>
<l><pb n="3,232"/> "Dat raed ic dy wel dattu vlies</l>
<l>"Coenistuer: in dat is dyn verlies;</l>
<l>"Dat staet in der Athenen hant</l>
<l n="36200">"Ende Policetes woent in dat lant,</l>
<l>"Ende dat volc van Molobeye.</l>
<l>"Maect u henen desen meye.</l>
<l>"Als ghy tlant hebt besien,</l>
<l>"Suldy weder te Ytalien tien;</l>
<l n="36205">"Hout u aen die slincker hant</l>
<l>"Ende scuwet dat rechte lant;</l>
<l>"Vaert tusschen Ytalien ende Cecilen</l>
<l>"Omdat die twe lande wilen</l>
<l>"Altesamen een lant waeren.</l>
<l n="36210">"Des saltu nu daer tusschen vaeren.</l>
<l>"Alstu Cecilen laetste schier,</l>
<l>"Nu hoert my, swagher goedertier,</l>
<l>"So coemstu aen Cuboeam,</l>
<l>"Aen een wech, heet Cumeam:</l>
<l n="36215">"Daer souttu sien te dynen wille</l>
<l>"Een maghet hiet Sibille,</l>
<l>"Die sal u segghen herde schier</l>
<l>"Van Ytalien die manier,</l>
<l>"Ende hoe ghy werden sult coninc,</l>
<l n="36220">"Want sy wel weet alle dinc.</l>
<l>"Nu vaer, als ghy wilt, mit joyen</l>
<l>"Ende verhef den naem van Troyen,</l>
<l>"Sodat hy nummer en bederve,</l>
<l>"Als ghy doch sult doen eer ic sterve."</l>
<l n="36225">                Doe dit ghesproken had Helenus,</l>
<l>Deed hy, uyt synen huys,</l>
<l>Ten scepe voeren eer yet lanc</l>
<l>Nuwe spyse ende nuwe dranc.</l>
<l>Hy deed se beteren ende maken</l>
<l n="36230">Ende vultse mit dueren saken,</l>
<l>Beide mit silver ende mit goude,</l>
<l><pb n="3,233"/> Mit dueren clederen menichfoude,</l>
<l>Mit allet dies hem noot was,</l>
<l>Mit harnasse, syt seker das.</l>
<l n="36235">Daertoe gaf hy Eneas mede</l>
<l>Die wapen die Thetis maken dede,</l>
<l>Die hem van Pirrus sterf an.</l>
<l>Anchises, den ouden man,</l>
<l>Ghiften hy na synre weerden,</l>
<l n="36240">Hy gaf hem orsse ende peerden.</l>
<l>Scepe die niet vol en waeren</l>
<l>Van lude, die deed hy mede vaeren,</l>
<l>Ja soeveel synre lude mede,</l>
<l>Dat hy se alle vullen deede.</l>
<l n="36245">                Die wynt voer hem te puntten saen,</l>
<l>Anchises hiet die seile gaen</l>
<l>Ende mitten wynde henenvaren.</l>
<l>Helenus volgden na twaeren</l>
<l>Ende bracht se te scepe mit groter eren.</l>
<l n="36250">Aldus sprac hy totten heren.</l>
<l>"Anchises," sprac hy, "vaer mit Gade,</l>
<l>"Wy moeten sceiden, al doen wyt node.</l>
<l>"Ghy hebt beleeft dat men twewerf</l>
<l>"Troyen, die edel stat, bederf,</l>
<l n="36255">"Ende ommer hebdy tlyf ontdraghen.</l>
<l>"Nu is dy ende dynen maghen</l>
<l>"Twesteynde van Ytalien ghegeven.</l>
<l>"Got gheve dattu moghes gheleven,</l>
<l><milestone unit="fol" n="252r"/> - "Nu vaer, du bist een salich man -</l>
<l n="36260">"Om dattu ye quames daeran</l>
<l>"Dattu wonnes dus een kynt.</l>
<l>"Waerom let ic oec den goeden wynt?</l>
<l>"Vaert; dattu Got gheleiden moet!"</l>
<l>Andromata, die haefsche, die soete,</l>
<l n="36265">Ende haer soen Landamanta</l>
<l>Volgden ten scepe na,</l>
<l><pb n="3,234"/> Droeve ende mit groten ween.</l>
<l>Sy gaf ghiften oec niet cleen.</l>
<l>Ascanius gaf sy al roet</l>
<l n="36270">Mantel, roc ende sorcoet,</l>
<l>Doerslaghen mit fynen goude,</l>
<l>Daer hy ridder in werden soude,</l>
<l>Ende sy sprac: "Lieve kynt,</l>
<l>"Neem ghifte van her die u mynt.</l>
<l n="36275">"By deser dinc sultu hiernaer</l>
<l>"Myns ghedencken menich jaer.</l>
<l>"Du salt noch segghen na myn lyf,</l>
<l>"Dat gaf my wilen myns oems wyf.</l>
<l>"Hector, myn lieve, dat was dyn oem.</l>
<l n="36280">"Nu west coene ende neemt des goem,</l>
<l>"Dat ghy u trect na dynen vader</l>
<l>"Ende na dynen oem allegader.</l>
<l>"Ic en sie dy nummermeer hierna.</l>
<l>"O wach! Myn kynt Astionacta</l>
<l n="36285">"Leefdent, het waer nu dus groot!</l>
<l>"Acharm! Dat sach ic werpen doot!</l>
<l>"Hy was recht van uwen ghedaen."</l>
<l>                Eneas antwoerden saen:</l>
<l>"Leeft mit vrouden in uwer vesten.</l>
<l n="36290">"U leet is comen al ten besten,</l>
<l>"Want daventuer laet u rusten.</l>
<l>"Wes mach ons, katyve, lusten,</l>
<l>"Die langhe moeten hierna, twaeren,</l>
<l>"Van eenre vresen in dander vaeren?</l>
<l n="36295">"Ic hape dat sy meerre gheval</l>
<l>"Teghen die Griecken hebben sal.</l>
<l>"Ic en weet oec of ic ommermeer</l>
<l>"Van den Tyber worde heer,</l>
<l>"Ende icker make enighe stat.</l>
<l n="36300">"Mer, oft also ghevallet dat,</l>
<l>"So bidden wy best onsen neven,</l>
<l><pb n="3,235"/> "Die dan na ons sullen leven,</l>
<l>"Dat sy, mit ghemenen rade,</l>
<l>"Een Troyen maken, wien dat stade."</l>
<l n="36305">- "Dat sy!" antworde Helenus.</l>
<l>Versceiden syn sy aldus</l>
<l>Mit rouwe ende mit hantgheslaghe.</l>
<l>Enen nacht voeren sy ende twe daghe.</l>
<l>Polumieus en liets niet</l>
<l n="36310">Hy en seid als hem Helenus hiet.</l>
<l>                Des anderen daghes saghen sy al</l>
<l>Ytalien te haren gheval.</l>
<l>Al "Heille!" riepen sy ver ende na,</l>
<l>"Got behoede dy wel, Ytalia!"</l>
<l n="36315">Anchises sprac: "Merct altehant</l>
<l>"Wat ghy yerst bekent aen tlant.</l>
<l>"Dat segt my ende doet my verstaen."</l>
<l>Eneas sprac: "Ic sie gaen</l>
<l>"Drie perde weyende in den gras."</l>
<l n="36320">- "O wy!" sprac tot Eneas</l>
<l>Anchises in cortter tyt,</l>
<l>"Lieve kynt, dat is al stryt,</l>
<l>"Orloghe brenghen ons die peerde.</l>
<l>"Mer, doet als die onverveerde</l>
<l n="36325">"Ende penst dat men die perde dwinghe</l>
<l>"Dat men se tsmenschen nutscap bringhe,</l>
<l>"Dat beduyt dat ghy sout</l>
<l>"Dit lant dwinghen mit ghewout."</l>
<l>Mittien scouwe sy dat lant</l>
<l n="36330">Ende voeren ter luchter hant,</l>
<l>So verre dat sy die berghe saghen</l>
<l>Die int lant van Cecilien laghen.</l>
<l>Sy saghen oec den berch Ethna,</l>
<l><milestone unit="fol" n="252v"/> Die men siet ver ende na,</l>
<l n="36335">Want hy bernet alleweghe,</l>
<l>Ic waen men vulcanen te heten pleghe,</l>
<l><pb n="3,236"/> Aldaer voeren sy altehant</l>
<l>Ende namen haven aen dat lant,</l>
<l>Want het was op dien tyden.</l>
<l n="36340">Die grote scepe lieten sy ryden</l>
<l>Int diepe, teghen dat stoten;</l>
<l>Op tlant voeren sy mit boten</l>
<l>Ende laghen in enen bussche daer.</l>
<l>Des nachs hadden sy groten vaer:</l>
<l n="36345">Sy hoerden gheluyt ende groot gheruchte</l>
<l>Ende en wisten niet wattet wesen mochte.</l>
<l>Doent dach was saghen sy enen man</l>
<l>Die luttel cleder had an;</l>
<l>Magher was hy ende cranc,</l>
<l n="36350">Sy baert was uyttermaten lanc;</l>
<l>Onghedaen was hy ende siec,</l>
<l>Doch saghen sy dat was een Griec.</l>
<l>Tierst dat hy wert ghewaer das</l>
<l>Dattet volc van Troyen was,</l>
<l n="36355">Bleef hy staende ende wert verveert;</l>
<l>Doch quam hy ten scepewert</l>
<l>Ende riep: "Ghy Troyene, ghenade!</l>
<l>"Wildy, ghy moghet my doen scade.</l>
<l>"Voert my alleen uyt desen lande.</l>
<l n="36360">"Ic was onder uwe viande,</l>
<l>"Des lie ic wel, ende oec daermede</l>
<l>"Daer men af wan uwe stede.</l>
<l>"Dunctet u der pynen weert,</l>
<l>"Ic bid u dat ghy my niet en spaert,</l>
<l n="36365">"Opdat ic sterve van menschen hande."</l>
<l>Aldus bat hy synen vianden</l>
<l>Ende custen mede haer knien.</l>
<l>Anchises nam hem op mittien,</l>
<l>Hy seid: "Behout lyf ende lede,</l>
<l n="36370">"Ende segt wat dy hier comen dede."</l>
<l>- "Myn heer," sprac hy, "was Ulixes</l>
<l><pb n="3,237"/> "Ende ic hiet Achimenides.</l>
<l>"Doe wy van Troyen souden vaeren,</l>
<l>"Quamen wy aen dit lanf, twaeren.</l>
<l n="36375">"Nu wonen hier die Ciclopen.</l>
<l>"Sy hadden ons also belopen</l>
<l>"Dat sy ons vinghen altesamen</l>
<l>"Ende sy die vetste uyt namen,</l>
<l>"Ende sy se aten ende te stucken braken.</l>
<l n="36380">"Mer dat en bleef niet onghewraken:</l>
<l>"Ulixes die stac haren heer</l>
<l>"Die oghen uyt ende wrac hem seer.</l>
<l>"Nu vliet, of ghy syt alle doot,</l>
<l>"Want Polifemus is so groot,</l>
<l n="36385">"Die syn oghen heft verloren,</l>
<l>"Mach hy, hy wrect op u den toren.</l>
<l>"Nochtant synder hier wel hondert</l>
<l>"So groot, dats elcken man wondert;</l>
<l>"Sy lopen alle in haer haghedochte.</l>
<l n="36390">"Drie maende heb ic aldus onsochte</l>
<l>"Mit frute gheleeft in dit wout.</l>
<l>"Dat is een deel by mynre scout,</l>
<l>"Dat ic niet na hem en riep,</l>
<l>"Doe myn heer te scepe liep.</l>
<l n="36395">"Dit is tierste scepe dat ic hier sach.</l>
<l>"Nu en bid ic niet anders, o wach!</l>
<l>"Dan ic ontvlien mach haeren monden."</l>
<l>                Tierst dat hy dit had ghesproken</l>
<l>Saghen sy comen op der roken</l>
<l n="36400">Polifemus, diet al verteerde</l>
<l>Mit synen scapen als een heerde</l>
<l>Ende ghinc vaste ter zeewaert.</l>
<l>Van hem waeren sy alle vervaert.</l>
<l>Tgat, dat syn oghe had ghewesen,</l>
<l n="36405">En was noch doe nie wel ghenesen,</l>
<l>Het lach vol bloets. Nu nemet goem:</l>
<l><pb n="3,238"/><milestone unit="fol" n="253r"/> Syn staf, dat was een groot pynboem;</l>
<l>Een pipe hinc aen synen hals,</l>
<l>Daermede bliese hy na syn Wals;</l>
<l n="36410">Dat gat daer toghe had ghestaen</l>
<l>Ghinc hy mit zeewater dwaen.</l>
<l>Doe liepen sy te scepe te samen,</l>
<l>Den Griec sy oec mit hem namen</l>
<l>Ende voeren ten groten scepen,</l>
<l n="36415">Die mit sorghen waeren begrepen.</l>
<l>Sy toghen daert bat dieper was.</l>
<l>Polifemus wert ghewaer das</l>
<l>Ende hy begonde te waden naer,</l>
<l>Mer voer die diepte had hy vaer</l>
<l n="36420">Ende hy die scepe niet en taste.</l>
<l>Hy riep: "Hier syn myn gaste,</l>
<l>"Ulixes die my toghe uyt stac!"</l>
<l>Dat luyt gaf enen groten crac,</l>
<l>Ghelyc oft waer eenen donreslach.</l>
<l n="36425">Den berch die daer beneden lach</l>
<l>Daer quamen al die Ciclopen</l>
<l>Uytten hale saen ghelopen,</l>
<l>Hogher dant een borch waer.</l>
<l>Die Troyene waeren in vaer,</l>
<l n="36430">Te seile ghingen sy ende voeren dane;</l>
<l>Die Ciclopen volgden ane</l>
<l>Ende worpen mit roschen naer.</l>
<l>Die grote worpen daden hem vaer,</l>
<l>Dat sy die scepen vervullen mochten,</l>
<l n="36435">Doch voeren sy danen ende sochten</l>
<l>Een ander haven in cortter stont.</l>
<l>Achimenides soe wast cont,</l>
<l>Dien sy mit hem hadden ontfaen,</l>
<l>Hy wysden hem hoe sy mochten ontgaen.</l>
<l n="36440">                Soe ver waeren sy dat sy quamen</l>
<l>Teenre stat daer sy haven namen:</l>
<l><pb n="3,239"/> Die haven die hiet Panee.</l>
<l>Aldaer wert Anchises wee.</l>
<l>Int tlant hoerden sy maer des,</l>
<l n="36445">Dat daer coninc waer Anchises,</l>
<l>Die van Troyen was gheboren.</l>
<l>Tiersten dat hem quam te voren</l>
<l>Dat die Troyene waeren int rycke,</l>
<l>Ontfinc hy se seer blydelicke.</l>
<l n="36450">Mer Anchises bleef daer doot,</l>
<l>Des had Eneas rouwe groot.</l>
<l>"O wy!" riep hy, "lieve vader,</l>
<l>"Du waers myn troest allegader</l>
<l>"Ende die raste van mynre pynen,</l>
<l n="36455">"Myn troest lude ende stillekynen!</l>
<l>"Ic droech u uytten Troyschen vier,</l>
<l>"Nu moet ic dy laten hier</l>
<l>"Aen dit wit lant van Cecile!</l>
<l>"Ghevoert heb ic u menghe mile.</l>
<l n="36460">O wy Cileno, fel Aripe!</l>
<l>"Dat dy Pluto vermalendie!</l>
<l>"Du dreychs my van groter scade:</l>
<l>"Waer en waerstu niet berade</l>
<l>"Dattu my dit gheseit had mede?</l>
<l n="36465">"So haddy ghedaen haefshede!</l>
<l>"Ay! Helenus Prianus kynt,</l>
<l>"Dyn syn en was niet so blynt,</l>
<l>"Ghy en wist dattet aldus soud vergaen!</l>
<l>"Waerom en deedt ghys my niet verstaen?</l>
<l n="36470">"Mer, wat helpt dit, lieve vader!</l>
<l>"Wy weten wel allegader,</l>
<l>"Ic sal u volgen eer ghy my;</l>
<l>"Nadien dat dus ghescapen sy,</l>
<l>"Ic sal u eerlicke begraven</l>
<l n="36475">"In dit lant mit groter haven."</l>
<l>                Eneas deed maken een graf,</l>
<l><pb n="3,240"/> Daer hy groot goet om gaf,</l>
<l><milestone unit="fol" n="253v"/> Ende men lede daer onder die moude</l>
<l>Den goeden Anchises, den oude;</l>
<l n="36480">Die Troyen toghen uyt haer haer</l>
<l>Ende dreven jamer ende misbaer.</l>
<l>Dit was, dat leest men averwaer,</l>
<l>Na Troyen int seste jaer.</l>
<l>                Tierst dat sy hadden den wynt</l>
<l n="36485">En spaerden sy niet en twint</l>
<l>Sy en reyden ten scepewaert</l>
<l>Alle die waeren aen die vaert.</l>
<l>Anchises had doen vermaken</l>
<l>Die scepe die in die zee braken;</l>
<l n="36490">Hy gaf hem spyse, coren ende mele</l>
<l>Ende vleis uyttermaten vele,</l>
<l>Wyn ende borne, want hy hads toever</l>
<l>Mit hem ghinc hy op dat oever,</l>
<l>Weet wel dattet screyen groot was.</l>
<l n="36495">Die goedertieren Eneas</l>
<l>Hiet dat men ten seile ghinghe:</l>
<l>Dat daden saen die jonghelinghe;</l>
<l>Sy rumden tlant van Cecile,</l>
<l>Mer, in eenre cortter wile,</l>
<l n="36500">Quam hem een storm op so groot</l>
<l>Dat sy waenden blyven doot.</l>
<l>Eneas die was vervaert,</l>
<l>Syn hande hielt hy ten Gadewert.</l>
<l>"O wy!" riep hy, "Saturnus kynt,</l>
<l n="36505">"Jupiter, wat sal dese wynt?</l>
<l>"Hoe salich waeren sy, twaeren,</l>
<l>"Die bleven voer die Griexe scaeren,</l>
<l>"Te Troyen op haer erven!</l>
<l>"Sullen wy nu hier bederven?</l>
<l n="36510">"O wy! O starcke Dyomedes,</l>
<l>"En haddy gheen oerlof des</l>
<l><pb n="3,241"/> "Dat ghy my hadt ghenomen tleven,</l>
<l>"Daer soveel heelde bleven!</l>
<l>"Hector bleef daer sonder ghenoot,</l>
<l n="36515">"Serpedoen die leghet daer doot,</l>
<l>"Daertoe menich dusent man!"</l>
<l>                Die storm wies hem ommer an,</l>
<l>Sodat die scepe scoerden som;</l>
<l>Daer saghen sy luttel haeren vroem,</l>
<l n="36520">Want die goede Oroen</l>
<l>Ende die mit hem van Troyen vloen,</l>
<l>Verdroncken daer voer haeren oghen,</l>
<l>- Het stont so, sy mostent doghen,</l>
<l>Van Lyssien was hy ghebaeren, -</l>
<l n="36525">Lude ende goet bleef al verlaren.</l>
<l>Had die storm langhe ghestaen</l>
<l>Een en waer daer niet ontgaen;</l>
<l>Mer als hem Got gaf dat hy vel,</l>
<l>Die scepe waeren herde snel;</l>
<l n="36530">Doch, dat sy versaghen dat lant,</l>
<l>Derwert voeren sy altehant.</l>
<l>                Een hoep ghinc er tusschen IJ roken,</l>
<l>Ter zeewert een deel gheloken,</l>
<l>Daer bynnen so wast altoes stille:</l>
<l n="36535">Dat was wel der scepe wille.</l>
<l>Alom stont daer een groot wout,</l>
<l>Oec spranc daer menich borne cout.</l>
<l>Die haven die gherden Eneas,</l>
<l>Mit VIJ scepen, - syt seker das,</l>
<l n="36540">Had hy daer van XX, - dat is waer:</l>
<l>Des was hem syn hertte swaer.</l>
<l>Sy sloeghen vuer ende ghingen op tlant,</l>
<l>Spyse ghereyden sy altehant</l>
<l>Ende maecten broot van hare mele,</l>
<l n="36545">Des was hem bedorven vele.</l>
<l>Op enen berch liep Eneas,</l>
<l><pb n="3,242"/> Die uyttermaten hoghe was,</l>
<l>Daer hy veer af mochte sien,</l>
<l>Op aventuer of hy van dien</l>
<l n="36550">Die hem onttroect syn in die zee,</l>
<l><milestone unit="fol" n="254r"/> Een scip versaghe ofte mee.</l>
<l>Engheen versach hy, sonder waen.</l>
<l>Drie hierten versach hy saen</l>
<l>Op die zee, ende menghe hynde</l>
<l n="36555">Hem volgden mit haeren kynde.</l>
<l>Dese sach hy daer hy stont hoghe;</l>
<l>Hy liep ende haelden enen boghe</l>
<l>Ende scoter IIJ ten yersten doot;</l>
<l>Hem volgden mede die ghenoot</l>
<l n="36560">Sodat sy der VIJ scoten.</l>
<l>Dus gaf men enen elcken roten,</l>
<l>Want der scepe VIJ waeren.</l>
<l>Die wyn die hem al sonder spaeren</l>
<l>Syn maech gaf, coninc Achistes,</l>
<l n="36565">Deilde Eneas, syt seker des.</l>
<l>Hy sprac oec: "Lieve gheselle myne,</l>
<l>"Wy syn ghewoen oec wel der pyne,</l>
<l>"Wy hebben ghehadt oec swaer verlies.</l>
<l>"Noch sal ons Got, syt seker dies,</l>
<l n="36570">"Hieraf maken een goet eynde.</l>
<l>"Penst om verwynnen mit ghenynde.</l>
<l>"Hierna, als ghy coemt te rusten,</l>
<l>"Mach gheschien sal u bet lusten,</l>
<l>"Dan sal dat Troysche rycke verrysen.</l>
<l n="36575">"Herwert! na stoutter luder wysen!"</l>
<l>                Dus troesten hy die lude daer,</l>
<l>Nochtant was hem syn herte swaer.</l>
<l>Wel halp hem syns heren raet.</l>
<l>Sy ghinghen caken dat wilbraet.</l>
<l n="36580">In vresen waeren sy ende in hapen,</l>
<l>Weder sy waeren ontsclapen</l>
<l><pb n="3,243"/> Ofte verdroncken, dat was tontsiene,</l>
<l>Haer ander scepe alle dertiene.</l>
<l>Eneas ende syn baroen</l>
<l n="36585">Weenden om den coninc Oroen,</l>
<l>Dien sy selven verdrincken saghen:</l>
<l>Sy mochten wel mit rechten claghen.</l>
<l>                Des snachs sliepen sy opten sande,</l>
<l>Ende tierst dat men den dach becande,</l>
<l n="36590">Wilde weeten Eneas</l>
<l>In wat lande dat hy was,</l>
<l>Ende wie datter heer in waer,</l>
<l>Want hy sach haer ende daer</l>
<l>Al woeste bossche ende el niet.</l>
<l n="36595">Een deel hy synre lude liet,</l>
<l>Die die scepen souden hoeden;</l>
<l>Hy nam voer hem van den vroeden</l>
<l>Ende synen steen den goeden achaet,</l>
<l>Die hem benam menich quaet.</l>
<l n="36600">Elc had een speer ende een sweert,</l>
<l>Die mit hem was aen die vaert.</l>
<l>Sy ghingen doer die woestynen;</l>
<l>Mittien sach men die sonne schynen</l>
<l>Ende ene maghet scoen ende niet out</l>
<l n="36605">Daer comen lopende doer dat wout.</l>
<l>Enen baghe had sy ghemaect wale,</l>
<l>Ende enen caker al vol strale</l>
<l>Hanghende aen haeren arm;</l>
<l>Van lopen so was sy warm,</l>
<l n="36610">Des was sy te bet ghedaen.</l>
<l>Totten Troyen so riep sy saen:</l>
<l>"Segt, ghy heren, by uwer trouwen,</l>
<l>"Of ghy saghet een joffrouwe</l>
<l>"Lopen enen ever naer?"</l>
<l n="36615">Eneas antwoerden daer:</l>
<l>"Neen wy, twaeren, scoen maghet.</l>
<l><pb n="3,244"/> "Bericht ons des men u vraghet:</l>
<l>"Mit scepe quamen wy hier, Gotweet;</l>
<l>"Wat lant is dit? Segt ons ghereet."</l>
<l n="36620">Die joffrou sprac: "Wildyt horen,</l>
<l>"Van Tieren syn wy alle gheboren,</l>
<l>"Des jaghen wy, na ons lants sede.</l>
<l>"Hier maken wy een nuwe stede.</l>
<l><milestone unit="fol" n="254v"/> "Dido die is onse coninghynne,</l>
<l n="36625">"Wy quamen doer haer mynne.</l>
<l>"Sitheus hiet haer man,</l>
<l>"Daer sy yerst mynne by began;</l>
<l>"Die was van groten goeden rycke:</l>
<l>"Dat becoft hy jamerlicke.</l>
<l n="36630">"Mynre vrouwen broeder Pigmalion</l>
<l>" - Tieren dat stont al aen synen doen -</l>
<l>"Vermoerden den swagher om syn goet.</l>
<l>"Des was Dydo nae verwoet;</l>
<l>"Sy ontfoer daer haeren broeder,</l>
<l n="36635">"Dies hieten wy se alle te vroeder,</l>
<l>"Ende al den scat ende meer ghenoech</l>
<l>"Daer hy Sitheus om versloech.</l>
<l>"Mit haer voerden sy uytten lande</l>
<l>"Lude, die worden haers broeders viande,</l>
<l n="36640">"Omdat hy deed sulcke moert.</l>
<l>"Hier quamen wy daer wy een poert</l>
<l>"Maken dede herde verweendelicke</l>
<l>"Ende dit heittet Lant van Affrycke.</l>
<l>"Coninc Jarba vercoft mynre vrouwe</l>
<l n="36645">"Also veel lants, des heft sy rouwe,</l>
<l>"Als hy mocht uyt ende uyt</l>
<l>"Belopen mit eens ossen huyt.</l>
<l>"Dien deed sy al in riemen snyden</l>
<l>"Ende belieps ten selven tyden</l>
<l n="36650">"Eenre mile omganc.</l>
<l>"Daertoe een stede stranc</l>
<l><pb n="3,245"/> "Maecten myn vrouwe Dydo,</l>
<l>"Die is gheheiten Carthago.</l>
<l>"Mer wie ghy syt of wanen coemt ghy,</l>
<l n="36655">"Of waer ghy wilt, dat segt my."</l>
<l>                Eneas versuchten swaer.</l>
<l>"Joffrou," sprac hy apenbaer,</l>
<l>"Ic en vertelde u niet myne pyne</l>
<l>"Bynnen deser sonnenschyne.</l>
<l n="36660">"Van Troyen so syn wy comen,</l>
<l>"Ic en weet of ghyt ye hoerden noemen.</l>
<l>"Verdreven syn wy uytten lande;</l>
<l>"By roche, by zee ende by sande</l>
<l>"Syn wy comen hier aen tlant.</l>
<l n="36665">"Eneas hiet ic; wyde becant</l>
<l>"So ben ic by mynen name.</l>
<l>"In Ytalien ic gherne quame.</l>
<l>"Van Jupiter ben ic ghebaren.</l>
<l>"XX scepe uytvercaren</l>
<l n="36670">"Behielt ic, doe men wan myn lant:</l>
<l>"Dier is seven hier aen tsant.</l>
<l>"In vaer ben ic om die dertien,</l>
<l>"Dat mit hem nu staet onsien;</l>
<l>"Ic en weet of ghy der yet af vernaemt</l>
<l n="36675">"In die stat daer ghy uyt quaemt."</l>
<l>- "Twaeren, jae ic," sprac die joffrouwe.</l>
<l>"En dryft niet te groten rouwe,</l>
<l>"Ic sachter XIJ, des sy vro,</l>
<l>"Comen seilen in Carthago,</l>
<l n="36680">"Die seiden sy waeren van Troyen."</l>
<l>Eneas die weenden van joyen</l>
<l>Ende vraegden waer men ghinc ter stat.</l>
<l>Die joffrou seid: "Hout mynen pat,</l>
<l>"Soe en moegdy missen niet."</l>
<l n="36685">Mittien elc van den anderen schiet.</l>
<l><pb n="3,246"/>                 Eneas ghinc ter statwert saen;</l>
<l>Op enen berch quam hy gegaen,</l>
<l>Daer men die stat op plach te siene.</l>
<l>Doe sach hy die Sieriene,</l>
<l n="36690">Hoe sy maecten toerne ende muere,</l>
<l>Die menghe synt wert te suere;</l>
<l>Hoe sy vysierden huse ende straten,</l>
<l>Nadien dat sy alrebest saten.</l>
<l>Een haven groeven sy scone,</l>
<l n="36695">Daer die scepinghe bynnen come.</l>
<l>Een bossche stont midden in die stat.</l>
<l><milestone unit="fol" n="255r"/> Eneas die mercten al dat</l>
<l>Ende quam aldaer op dien dach,</l>
<l>Soedat hem niemant en sach,</l>
<l n="36700">Die syns mercte groot of cleen.</l>
<l>In dien bossche so stont alleen</l>
<l>Een beeldhuys ghemaect mit synne,</l>
<l>In die eer Juno der Gadynne.</l>
<l>Daer ghinc hy ende syn ghesellen.</l>
<l n="36705">Eneas die ghinc in der capellen</l>
<l>Om te doen syn ghebede;</l>
<l>Daer sach hy terselver stede</l>
<l>Staen een deel der Troyscher jeesten,</l>
<l>Hector, den besten ende den meesten</l>
<l n="36710">Ende synen broeder ende synen vader,</l>
<l>Ende daertoe dat orloghe algader;</l>
<l>Die coninghynne Penthiseleye,</l>
<l>Hoe sy seer street in den rey;</l>
<l>Hem selven sach hy daerby ghescreven,</l>
<l n="36715">Mer doe hy sach hoe syn leven</l>
<l>Hector verloes, doe weende hy seer</l>
<l>Om syn verlies van synen heer.</l>
<l>Mittien sach hy waer Dydo,</l>
<l>Die coninghynne van Carthago,</l>
<l n="36720">Quam ghegaen ter kerckenwert</l>
<l><pb n="3,247"/> Mit menghen ridder onverveert.</l>
<l>Sy was die scoenste van der scaren,</l>
<l>Weer dat man of vrouwe waren;</l>
<l>Daer quam sy sitten te gherechte.</l>
<l n="36725">Eneas ende syn knechte</l>
<l>Stonden, daer men se niet en sach,</l>
<l>Om te horen dat ghelach.</l>
<l>Mittien hy syn volc vernam,</l>
<l>Waer Segrestus voren quam</l>
<l n="36730">Ende Eloant mit synen lieden,</l>
<l>Die in den storm van hem schieden.</l>
<l>Blyde was hys ende vro.</l>
<l>Mer hy deed hem also</l>
<l>Dat hem hare gheen en sach.</l>
<l n="36735">Ter kercken quamen sy op dien dach</l>
<l>Om haer ghebede te doen.</l>
<l>Doe sy saghen die baroen</l>
<l>Ende Dydo die coninghynne,</l>
<l>Ende dat ander volc daerinne,</l>
<l n="36740">Groeten sy se mit groter eren.</l>
<l>Die coninghynne vraegden den heren</l>
<l>Wie sy waeren ende wan sy quamen;</l>
<l>Sy sweghen stille altesamen,</l>
<l>Sonder een, hiet Yloneus;</l>
<l n="36745">Hy antwoerden der vrouwen aldus.</l>
<l>                "Ay! Vrouwe", seid hy, "Got die gaf</l>
<l>"Synne ende moghentheit daeraf</l>
<l>"Te maken dese goede stede,</l>
<l>"Gheve u eer ende vrede.</l>
<l n="36750">"Wy syn verdreven Troyene.</l>
<l>"Der scepe hadden wy twewerf tiene,</l>
<l>"Nu en hebben wy der mer XIIJ als:</l>
<l>"Dat is een deel ons onghevals.</l>
<l>"Wy en willen roven noch stryden,</l>
<l n="36755">"Ons is anders nu ten tyden.</l>
<l><pb n="3,248"/> "Wy syn alle verwonnen diet.</l>
<l>"Aen Ytalien, vrouwe, siet,</l>
<l>"Derwert was onse wille,</l>
<l>"Had ons dweder ghewest stille.</l>
<l n="36760">"Alhier quamen wy doer den noot;</l>
<l>"Mer nu en weten wy cleen of groot</l>
<l>"Of ghy ons verbiet u lant</l>
<l>"Of herberghen wilt aen tsant.</l>
<l>"Enen heer hadden wy, syt seker das,</l>
<l n="36765">"Dat was van Troyen Eneas.</l>
<l>"Nie en had man so sachten moet,</l>
<l>"Ten wapen was hy avergoet.</l>
<l>"Leefden hy ende deedy ons eer,</l>
<l>"Hy danctens u selven noch ons heer.</l>
<l n="36770"><milestone unit="fol" n="255v"/> "In Cecile woent Achistes,</l>
<l>"Die van Troyen ghebaeren es,</l>
<l>"Dies hy u danct, coemt u volc daer.</l>
<l>"Leefden ons coninc, weet voerwaer,</l>
<l>"So wilden wy te Ytalienwert;</l>
<l n="36775">"Ende is hy doot, so blyft ons vaert.</l>
<l>"Wy willen weder in Cecilen</l>
<l>"Tot Achistes in cortter wilen."</l>
<l>                Dydo sprac, die coninghynne:</l>
<l>"Syt onverveert in uwen synne;</l>
<l n="36780">"Ghy weet wel, wildyt bevroeden,</l>
<l>"Dat ic myn lant moet nauwe hoeden.</l>
<l>"Eneas naeme ic wyde becant</l>
<l>"Van Troyen in elc lant.</l>
<l>"Weet oec wel dat wy, Tierene,</l>
<l n="36785">"Niet en haten die Troyene.</l>
<l>"Wildy weder aen Cecilen</l>
<l>"Of in Ytalien nu ter wilen,</l>
<l>"Ic sal u mit mynen goede</l>
<l>"Helpen uytter armoede.</l>
<l n="36790">"Wildy hier blyven oec, by Gade,</l>
<l><pb n="3,249"/> "Dese stat steet tuwen ghebade.</l>
<l>"Ic wilde u heer, syt seker das,</l>
<l>"Mit u hier waer, her Eneas."</l>
<l>                Eneas die hoerden al dit,</l>
<l n="36795">Ter vrouwen ghinc hy daer sy sit</l>
<l>Ende seid: "Ghesellen, ic ben hier!</l>
<l>"Ay! Vrouwe, - seid hy, - scoen ende fier,</l>
<l>"Danc hebt der eren, van al den goede</l>
<l>"Dat ghy ons hier hebt ghebaden!"</l>
<l n="36800">Mittien custen hy Eleonus,</l>
<l>Cloante, Gigan ende Segrestus.</l>
<l>Dydo die had wonder das,</l>
<l>Wan so saen quam Eneas.</l>
<l>Sy sprac: "Bistu die selve man,</l>
<l n="36805">"Dien die goede Anchises wan</l>
<l>"Aen vrouwe Venus, der Gadynne?"</l>
<l>- "Jae ic, vrouwe, wildyt bekynnen."</l>
<l>- "Willecoem moestu dan syn,</l>
<l>"Com in die herberghe myn."</l>
<l n="36810">Daer ghinc Eneas mitter vrouwen:</l>
<l>Synt quamder haer af groten rouwe.</l>
<l>XV ossen gaf sy den heren,</l>
<l>Die te haren scepe keren,</l>
<l>C lammer ende hondert wedre.</l>
<l n="36815">Eneas die seynden nedre</l>
<l>Te synen scepe, dat sy quamen</l>
<l>Te Carthago alle te samen</l>
<l>Ende mit hem brachten daer in thuys</l>
<l>Synen soen Aschanius,</l>
<l n="36820">Ghepalleert scoen ende reyne</l>
<l>Mitten clederen die Helene</l>
<l>Wilen brachte bynnen Troyen,</l>
<l>Doe sy was ghehaelt mit joyen,</l>
<l>Die Leda, haer moeder, maecte,</l>
<l n="36825">Die scoen vrouwe, die welgheraecte.</l>
<l><pb n="3,250"/>                 Het is my te pynlic ende te lanc</l>
<l>Te dichten alle den omganc</l>
<l>Van der borch ende van der sale,</l>
<l>Die Dydo deed maken wale,</l>
<l n="36830">Ende hoe se die mynne bracht te dwase</l>
<l>Van den sconen Enease.</l>
<l>Oec ist ghedicht int Duytsche woert.</l>
<l>Dat laet ic staen ende dicht voert</l>
<l>Hoe Eneas in Ytalien quam</l>
<l n="36835">Ende die heerscappie aen nam.</l>
<l>Dydo die wert in haeren synne</l>
<l>Bevaen mit Eneas mynne,</l>
<l>Sodat sy synen wille dede.</l>
<l>Die maere ghinc in menghe stede,</l>
<l n="36840">Beide veer ende na,</l>
<l>Sodat die coninc Jarba,</l>
<l><milestone unit="fol" n="256r"/> Die meere daeraf vernam;</l>
<l>Hy deed syn bedinghe ende hy was gram.</l>
<l>"Jupiter," sprac hy, "lieve heer,</l>
<l n="36845">"Hoer myn bede doer dyne eer.</l>
<l>"Dit wyf die uyt verre lande</l>
<l>"Dolende quam aen mynen sande,</l>
<l>"Ende ic vercofte land ende stede</l>
<l>"Ende synt daerom deed bede,</l>
<l n="36850">"Dat ic se gherne had ghenomen,</l>
<l>"Haer te eren ende te vromen,</l>
<l>"Wel slacht sy den dyamantte,</l>
<l>"Die heeft also harde cantte,</l>
<l>"Dat men hem ghebreken niet en can</l>
<l n="36855">"Mit ghenen slaghen: doet men daeran</l>
<l>"Boxbloet, hy scoerden al ontwee.</l>
<l>"Dus ist mit haer myn noch mee.</l>
<l>"Myn huwelic dat had sy leet:</l>
<l>"Daerteghen was sy herde wreet</l>
<l n="36860">"Ende heft een incomelinc ontfaen!</l>
<l><pb n="3,251"/> "Nu bid ic dat sy moete saen</l>
<l>"Loen ontfaen van dier smade,</l>
<l>"Die sy my doet te myre scade."</l>
<l>Ic waen syn bede wert ghehoert.</l>
<l n="36865">                Eneas lach in ghene poert</l>
<l>Enen wynter mit groter weelden,</l>
<l>Mit synen scepe, mit synen heelden,</l>
<l>Totdat die somer begonde.</l>
<l>Daer hy sliep sach hy te diere stonde</l>
<l n="36870">In synen droem, sonder waen,</l>
<l>Synen vader voer hem staen.</l>
<l>Hy sprac: "Verdwaesdy nu Dydo,</l>
<l>"Dattu die stat van Carthago</l>
<l>"Sout maken? Hebtstu die vermeten?</l>
<l n="36875">"Is Ytalien nu al vergheten</l>
<l>"Ende Aschanius, dyn kynt?</l>
<l>"Ic ben hier tot dy ghesynt</l>
<l>"Dattu niet langher hier en blyfs.</l>
<l>"Het is onnutte dattu dryfs!"</l>
<l n="36880">                Eneas die wert in vaer,</l>
<l>Als hy vernam al sulke maer,</l>
<l>Ende hy en dorstet laten niet</l>
<l>Dat hem syns vaders gheest doen hiet.</l>
<l>Hy en weet hoe hy der vrouwen sal ontfaeren.</l>
<l n="36885">Nesteus riep hy sonder spaeren,</l>
<l>Segrestus ende Cloante</l>
<l>Ende een deel synre sarjante;</l>
<l>Hem vertelt hy dat hy wille</l>
<l>Dat men die vaert ghereyde stille,</l>
<l n="36890">So dattes Dydo niet en weet,</l>
<l>Dat sy daden gherne ghereet.</l>
<l>Mer Dydo die warts ghewaer.</l>
<l>Men en mach stille noch apenbaer</l>
<l>Den mynre lichtelic niet honen</l>
<l n="36895">Al wil men die dinc verschonen.</l>
<l><pb n="3,252"/> Sy waerts ghewaer aen syn ghelaet</l>
<l>Dat hem die syn al anders staet;</l>
<l>Sy sprac als een die erre was.</l>
<l>"Wat waenstu," seid sy, "Eneas,</l>
<l n="36900">"Aldus honen heymelicke</l>
<l>"Ende my ontfaeren uyt mynen rycke?</l>
<l>"Penstu niet in uwen synne</l>
<l>"Om my ende om myn mynne,</l>
<l>"Ende ic my selven, sonder waen,</l>
<l n="36905">"Om dynen wille noch sal verslaen?</l>
<l>"Dweder is wreet ende fel</l>
<l>"Van den wyntter, merct dat wel.</l>
<l>"Al weert dat Troyen noch stoede</l>
<l>"Ende du weder tot dynen goede</l>
<l n="36910">"Mit goeden willen nu moechts varen,</l>
<l>"Nochtant soutstu dit wedersparen:</l>
<l>"Du en souts my dan niet ontvlien.</l>
<l>"Daerom stondet my onsien.</l>
<l><milestone unit="fol" n="256v"/> "Al dese heren van den lande</l>
<l n="36915">"Syn my doer dynen wille viande;</l>
<l>"Pingmalioen, myn broeder, sal</l>
<l>"Myn lantscap afwynnen al,</l>
<l>"Of die coninc Jarba,</l>
<l>"Die my is gheseten na.</l>
<l n="36920">"Had ic doch een kynt by dy,</l>
<l>"Eer du waers ontfaeren my,</l>
<l>"Enen jonghen Eneas, dat dynen name</l>
<l>"Ducke my te noemen quame,</l>
<l>"So mocht ic te bet ghedoghen</l>
<l n="36925">"Dattu wech voers uyt mynen oghen!"</l>
<l>                Dus sprac Dydo; mer Eneas,</l>
<l>Die van hertten droeve was,</l>
<l>Sprac: "Twaeren, coninghynne,</l>
<l>"Ghy staet altoes in mynen synne,</l>
<l n="36930">"Also langhe als ic tlyf behoude.</l>
<l><pb n="3,253"/> "Des hebdy verdient menichfoude.</l>
<l>"Doer gheen mynne van enighe wyve</l>
<l>"En sceide ic van uwen lyve.</l>
<l>"In Ytalien moet ic vaeren,</l>
<l n="36935">"Apollyn die hiettet my, twaeren;</l>
<l>"Soe deed Helenus, die vroede.</l>
<l>"Daer es deynde van mynen goede:</l>
<l>"Hier is u rusten ende daer dat myn.</l>
<l>"Waerom mach u dus leed syn?</l>
<l n="36940">"Daer ic lest lach ende sliep</l>
<l>"Docht my dat myn vader riep:</l>
<l>""Vaer ende win dynen kynde syn lant"".</l>
<l>"Ic sweer u dat mit mynre hant,</l>
<l>"Dat icket herde node doe;</l>
<l n="36945">"Al ben icker bedwonghen toe."</l>
<l>Om dese woerde wert Dydo gram,</l>
<l>Sy sprac als haer in monde quam:</l>
<l>"Venus en wert dyn moeder nie,</l>
<l>"Noch Anchises, gheloeft des mie,</l>
<l n="36950">"En was dyn vader niet avereen!</l>
<l>"Du waers ghewonnen aen enen steen,</l>
<l>"Ghesoghet waerstu van wreden dieren,</l>
<l>"Want ic en mach in gheenre manieren,</l>
<l>"Noch mit lieve, noch mit wene</l>
<l n="36955">"Dy ghesachten groot of clene.</l>
<l>"Dy en ontfarmet niet der mynnen,</l>
<l>"Die my brenct uytten synnen.</l>
<l>"O wy! Acharme, wat ic nu scouwe!</l>
<l>"Die werlt die is al sonder trouwe</l>
<l n="36960">"Ende mit loesheit al bevaen!</l>
<l>"Du doets my loghen verstaen</l>
<l>"Ende segts dat dy Apollo hiet</l>
<l>"Ende dyn vader mede riet.</l>
<l>"Wat soud des den Gaden lusten</l>
<l n="36965">"Die in den hemel wonen ende rusten,</l>
<l><pb n="3,254"/> "Dat sy om dy pynen souden!</l>
<l>"Dyn vader leet oec onder moude.</l>
<l>"Du quaems hier arm ende verdreven,</l>
<l>"Ic heb oec dyn volc verheven.</l>
<l n="36970">"Got die moet my aver dy wreken!"</l>
<l>Mittien ontfalt haer dat spreken</l>
<l>Ende sy beswalt. Mer die joffrouwen</l>
<l>Namen saen op haere vrouwen</l>
<l>Ende droeghen se in een camer saen,</l>
<l n="36975">Daer sy van hertten lach ontdaen.</l>
<l>                Eneas die was seer ontdaen,</l>
<l>Hy en wiste wat anegaen:</l>
<l>Die vrouwe mynden hy uyttermaten</l>
<l>Ende syn dinc en mach hy niet laten,</l>
<l n="36980">Altemale om haren wille.</l>
<l>Ten scepe so ghinc hy stille,</l>
<l>Hy hiet die dinc al ghereit maken.</l>
<l>Dat daden sy voer alle saken.</l>
<l>Mer Dydo die waerts ghewaer,</l>
<l n="36985">Sy bat dat hy des dincs ontbaer.</l>
<l>Hy seid dat hys niet en doet.</l>
<l><milestone unit="fol" n="257r"/> Dydo wert al sonder moet,</l>
<l>Sy ghinc in haer camenade;</l>
<l>Eneas die ghinc te scepe spade</l>
<l n="36990">Ende hy ghereyden hem ter vaert.</l>
<l>Mer int thertte was hy vervaert,</l>
<l>Hy ontsach hem der scaden</l>
<l>Dat hem Dydo soud verraden</l>
<l>Ende hy seid: "Ic weet dat wel,</l>
<l n="36995">"Dat die vrouwen werden fel</l>
<l>"Als men ontseghet haren wille.</l>
<l>"Meer quaets soud sy pensen stille</l>
<l>"Dan al die werlt ghedoen mochte!</l>
<l>"Wandel syn sy int ghedochte.</l>
<l n="37000">"Sy wreken som haeren moet,</l>
<l><pb n="3,255"/> "Al weten sy dat hem nummer goet</l>
<l>"Daerave en sal gheschien.</l>
<l>"My is veel beter dat vlien,</l>
<l>"Dan hier te syn in haer hande.</l>
<l n="37005">"Die wynt wayt hier van den lande,</l>
<l>"Ons is te seile best ghegaen."</l>
<l>Polumiere die riep hy saen</l>
<l>Ende hiet hem ter zeewert seilen schier;</l>
<l>Ende, een teiken mit vier,</l>
<l n="37010">Ende alle die scepe ghingen te seile.</l>
<l>Carthago rumden sy mit heyle.</l>
<l>Eer hem verclaerden den dach,</l>
<l>Waeren sy so verre, dat men se en sach</l>
<l>Nauwelicke van der stede.</l>
<l n="37015">Nu verneemt wat Dydo dede.</l>
<l>                Scoen was die dagheraet.</l>
<l>Dydo, die in den sale staet,</l>
<l>- Want haer gheen slaep aen en ghinc -</l>
<l>Sach Eneas den coninc</l>
<l n="37020">Mit synen scepe op die zee.</l>
<l>Weet dat wel dat haer was wee,</l>
<l>Van rouwe sneet sy af haer haer.</l>
<l>"O wy Got!" riep sy daernaer,</l>
<l>"Sal hy my aldus ontgaen!</l>
<l n="37025">"Ende my dese laster is ghedaen!</l>
<l>"Ic sal den incomelinc, twaren,</l>
<l>"Ontlyven doen ende syn scharen,</l>
<l>"Ende syn scepe alle ontsteken!</l>
<l>"Wat seg ic? En cans ghewreken!</l>
<l n="37030">"Hy is soe verre in de zee,</l>
<l>"Hier weder en coemt hy nummermee!"</l>
<l>Mittien ontghinc haer al die syn.</l>
<l>Ter camenaden ghinc sy in</l>
<l>Ende sach dat bedde, daer hy op plach</l>
<l n="37035">By haer te ligghen nacht ende dach.</l>
<l><pb n="3,256"/> Een sweert hinc daer aen die want,</l>
<l>Dat hy brochte daer in tlant:</l>
<l>Dat trac sy saen uytten scoe</l>
<l>Ende liepter mede vaste toe</l>
<l n="37040">Ende maecten daer een groot vuer;</l>
<l>Dat hertte was haer onghehuer,</l>
<l>Haer oghen waeren ghelyc den vier,</l>
<l>Dat een en was so stoutte camenier</l>
<l>Die haer yet dorste ghenaken.</l>
<l n="37045">Sy en wisten wat sy woud maken.</l>
<l>Op dat bedde ghinc sy staen,</l>
<l>Als een verwoyt wyf ghedaen,</l>
<l>Ende liet dat sweert lyden doer haer lyf.</l>
<l>Doe riepen die ander wyf</l>
<l n="37050">Ende maecten jamerlicke voer;</l>
<l>Al die stat wert in roer</l>
<l>Om der coninghynne doot.</l>
<l>Daer was die rouwe al te groot</l>
<l>- Men en mocht u vertellen niet -</l>
<l n="37055">Om desen scade, om dit verdriet.</l>
<l>So was synder langhe tyt</l>
<l>Tusschen den Romeynnen stryt</l>
<l>Ende tusschen die van Carthago,</l>
<l>Omdat aldus doot bleef Dydo;</l>
<l n="37060"><milestone unit="fol" n="257v"/> Van Carthagien Hanibal</l>
<l>Wract synt op die Romeynnen al</l>
<l>Ende op Eneas ghesclachte.</l>
<l>Nie en wert deen den anderen sachte,</l>
<l>Mer ondadich ende fel.</l>
<l n="37065">Hieraf quamt, dat weet men wel.</l>
<l>                Eneas die was op die zee</l>
<l>Ende en wist des myn noch mee.</l>
<l>In Ytalien was syn ghedochte,</l>
<l>Mer die wynt was so onsochte</l>
<l n="37070"><pb n="3,257"/> Dat men ten ghenen land en quam.</l>
<l>Mittien Polumiere clam</l>
<l>Op enen mast ende sach om lant;</l>
<l>Doe seid hy altehant:</l>
<l>"Eneas, wel lieve heer,</l>
<l n="37075">"Wy en moghen nummermeer,</l>
<l>"Mit desen wynde tonser vromen</l>
<l>"Aen Ytalien comen.</l>
<l>"Wy moeten voer den wynde vaeren.</l>
<l>"Nu soe is hierby, twaeren,</l>
<l n="37080">"Achistes conincrycke, Cicile.</l>
<l>"Daer sullen wy wesen in cortter wile,</l>
<l>"Wy synnen vriende bynnen den lande."</l>
<l>Eneas sprac: "Haest u tehande</l>
<l>"Ende laet ons vaste voer den wynt scaven.</l>
<l n="37085">"Myn lieve vader leecht daer begraven,</l>
<l>"Dies is leden nu een jaer.</l>
<l>"Ic wil in den lande daer</l>
<l>"Nu ende houden syn jaerghetyde".</l>
<l>Sy voeren voer den wynde blyde</l>
<l n="37090">Ende quamen schier in dat lant,</l>
<l>Daert hem allen was becant.</l>
<l>Achistes lach op synen casteel</l>
<l>Ende hem wonders een deel</l>
<l>Wanen dattet volc al comen mochte.</l>
<l n="37095">Mer doch dat hy hem bedochte</l>
<l>Ende hy verkenden wel dattet waeren</l>
<l>Die verwonnen Troyesche scaren.</l>
<l>Neder ghinc die coninc rycke</l>
<l>Ende ontfinc se vrundelicke.</l>
<l n="37100">Het waer te tellen al te lanc</l>
<l>Al dit feeste ende al den sanc</l>
<l>Ende al den cost daertoe mede,</l>
<l>Die die goede Eneas dede</l>
<l>Tot Anchises jaerghetyde.</l>
<l n="37105"><pb n="3,258"/> Hierby ist dat ic aver lyde,</l>
<l>Want ic heb te doen veele</l>
<l>Te tellen van anderen spele.</l>
<l>                Doe dat jaerghetyde was ghedaen,</l>
<l>Hadden sy enen raet bestaen</l>
<l n="37110">Dat sy wouden, mitten wyven,</l>
<l>In den lande laten blyven</l>
<l>Man ende kynder die hem dochten</l>
<l>Dat sy stryden niet en mochten.</l>
<l>Eneas maecten een stede,</l>
<l n="37115">Daer hy se alle in wonen dede,</l>
<l>Ghescapen na dat Troyesche doen,</l>
<l>Ende enen borch hiet Ylioen.</l>
<l>Dat was Achistes herde lief.</l>
<l>Hy gheboot ende verhief</l>
<l n="37120">Enen merct in die stede</l>
<l>Die Eneas maken dede.</l>
<l>Beter stat en was ver noch na,</l>
<l>Gheheiten was sy Achista,</l>
<l>Ende nog huden des daghes es,</l>
<l n="37125">Nae den Troyeschen Achistes.</l>
<l>                Tierst dat sy hadden wynt</l>
<l>En was daer gheen beiden twint,</l>
<l>Sy en scheiden mit groten ween.</l>
<l>Eneas ende die syn ghemeen</l>
<l n="37130">Ghingen te scepe ende lieten daer</l>
<l>Die hem te voeren waeren swaer.</l>
<l>Sy rumden Achistes dam</l>
<l>Teghen die stat van Cumeam;</l>
<l><milestone unit="fol" n="258r"/> Hadden sy wynt ter core goet,</l>
<l n="37135">Sy seilden enwech mitter spoet.</l>
<l>Mer daer ghescieden hem een misval,</l>
<l>Als het menichwerven sal,</l>
<l>Dat doet die wandel aventuer:</l>
<l>Haer leitsman Polimuer</l>
<l n="37140"><pb n="3,259"/> Verloeren sy, des was hem wee;</l>
<l>Dat seyl dat werp hem in die zee.</l>
<l>Des screyden lude Eneas,</l>
<l>Ende al tfolc dat mit hem was</l>
<l>Sloeghen te samen haer hande.</l>
<l n="37145">Mer sy waeren by den lande,</l>
<l>Daer haere gheen nie eer en quam;</l>
<l>In die haven tot Cumeam</l>
<l>Quamen sy mit groten wille.</l>
<l>Daer ontfinc se wel Sibille,</l>
<l n="37150">Die vroede, die heiden prophetisse.</l>
<l>Men en vantter in eertryc niet sesse,</l>
<l>Die alsoe wel ghelovet syn,</l>
<l>Als ons scryft suntte Augustyn.</l>
<l>Sy dede Eneas spreken,</l>
<l n="37155">By hare const, by haere trecken,</l>
<l>Anchises synen doden vader</l>
<l>Ende dat Troysche ghesclecht algader,</l>
<l>Die hem seiden in welken wys</l>
<l>Hy bejaghen soude prys,</l>
<l n="37160">Ende noch soud mit groter joyen</l>
<l>Verheffen den naem van Troyen.</l>
<l>Daer sterf Nithenus, Eneas vrient,</l>
<l>Die wilen Hector had ghedient;</l>
<l>Op enen berch wert hy begraven,</l>
<l n="37165">Na syn recht mit groter haven.</l>
<l>                Van danen ghingen sy te seyle</l>
<l>Allegader mit groten heyle</l>
<l>Ende seilden by Cirtes lande.</l>
<l>Daer hoerden sy aen den sande.</l>
<l n="37170">Wolve hulen, lewen grongieren,</l>
<l>Die Cirtes, mit quade manieren,</l>
<l>Van luden had alsoe ghemaect.</l>
<l>Veel na waeren sy aen tlant gheraect,</l>
<l>Mer dat hem die aventuer</l>
<l n="37175"><pb n="3,260"/> Van den lande gaf wynt ter cuer,</l>
<l>Des waeren sy uyttermaten vro</l>
<l>Dat hem comen was also,</l>
<l>Dat sy dat lant scouwen mochten.</l>
<l>Sy voeren henen ende sochten</l>
<l n="37180">Havenen ter rechter hant;</l>
<l>Ytalien soe hiet dat lant.</l>
<l>Des waeren sy vro dat sy der by waeren.</l>
<l>Doch dat sy quamen ghevaeren</l>
<l>Daer sy saghen tusschen IJ roken</l>
<l n="37185">Ene havene wyde ontloken,</l>
<l>Daer een water uyt liep</l>
<l>Scoen ende te maten diep:</l>
<l>Tybris so wast ghenant.</l>
<l>Derwert voeren sy altehant</l>
<l n="37190">Ende scoten haer boten uyt;</l>
<l>Sy maecten herde groot gheluyt.</l>
<l>                Op tlant sloeghen sy haer tentte</l>
<l>Ende beringden een groene mentte.</l>
<l>                Nu sal ic u segghen, soe ic yerst mach,</l>
<l n="37195">Aen wien dattet lant ghelach.</l>
<l>Dat was die coninc Latyn;</l>
<l>Famius die had ghesyn</l>
<l>Syn vader. - Die boec seit aldus. -</l>
<l>Famius vader was Pitus</l>
<l n="37200">Ende dat was Saturnus sone.</l>
<l>Latinus, sonder hone,</l>
<l>Hiet Lanine ende niet meer</l>
<l>Kynder so en had die heer.</l>
<l>In Ytalien waeren heren</l>
<l n="37205">Ghenoech, die mit groter eren,</l>
<l>Laminen die scoen, daden vryen,</l>
<l>Om dat ryc van Lacien,</l>
<l>Dat altemael aen haer lach.</l>
<l><milestone unit="fol" n="258v"/> Die moeder die dit aensach</l>
<l n="37210"><pb n="3,261"/> Woud se coninc Tornius gheven,</l>
<l>Want hy was een van haeren neven,</l>
<l>Welghebaeren, rycke ende scoen,</l>
<l>Ende droech in Ardea croen:</l>
<l>Dat was een herde scone stat.</l>
<l n="37215">Latyn die heer vernam dat</l>
<l>Ende socht aen synen Gade raet,</l>
<l>Wat hem best te doen staet.</l>
<l>Doe was hem gheseit aldus:</l>
<l>Syn swagher en wort niet Turnus,</l>
<l n="37220">Het sal syn een vremt man:</l>
<l>"Daer saltu doen huwelic an,</l>
<l>"Van hem sal comen sekerlicke</l>
<l>"Thoeft van alle ertrycke".</l>
<l>Dit en liet coninc Latyn</l>
<l n="37225">Niemant te weten syn.</l>
<l>                In den selven tyt soe was</l>
<l>Maer, dat coninc Eneas</l>
<l>Comen waer aen dat sant;</l>
<l>Ghelogeert waeren sy op tlant.</l>
<l n="37230">Oncont wast hem waer sy waeren.</l>
<l>Sy ghingen mit hare scharen</l>
<l>Eten onder scone bome,</l>
<l>Daerby dat nu is Rome.</l>
<l>Daer sy totten tafelen saten,</l>
<l n="37235">Wast also dat sy op aten</l>
<l>Al haer broot ten selven male</l>
<l>Ende die crumen also wale,</l>
<l>Ende die taeluieren daerto al.</l>
<l>Aschanies die maecten ghescal.</l>
<l n="37240">Hy seid: "Heft ons Got vergheten,</l>
<l>"Dat wy ons tafelen sullen eten!"</l>
<l>Mittien sweech hy, mer die vader</l>
<l>Mercten dit woert altegader.</l>
<l>"Got hout u!" sprac hy, "lieve kynt!"</l>
<l n="37245"><pb n="3,262"/> Hy custen aen syn hant,</l>
<l>Mit blyder hertten, syn accaet</l>
<l>Ende hy seid: "Menich beraet</l>
<l>"Heb ic leden by dynre doecht;</l>
<l>"Noit en was ic so onthoecht,</l>
<l n="37250">"Myn hert en troesten hem op dy.</l>
<l>"Nu bid ic dy voert dattu my</l>
<l>"Dit lant houts in eyghendom,</l>
<l>"Te mynre eren, te mynen vrome."</l>
<l>Mittien so hiet die heelt coene</l>
<l n="37255">Tentten slaen ende pauweloene;</l>
<l>Loygien deed hy maken saen</l>
<l>Ende boot echter eten te gaen.</l>
<l>Dat daden sy mit blyden moede</l>
<l>Ende seiden: "Al ons armoede</l>
<l n="37260">"Ic nu comen ten eynde.</l>
<l>"Dit is tlant, daer wy sonder misweynde</l>
<l>"Houden sullen wy al ons lyf</l>
<l>"Ende ons kynder sonder blyf.</l>
<l>"Dit is die Tyber sekerlicke.</l>
<l n="37265">"Dese mares is mynnentlicke,</l>
<l>"Hier sullen wy langhe syn vro."</l>
<l>Sy aten ende droncken also</l>
<l>Ende sliepen des nachs opten lande.</l>
<l>                Des smorghens, doe Eneas cande</l>
<l n="37270">Wie dat in dat lant droech croen,</l>
<l>Nam hy honder ridder scoen</l>
<l>Ende seynden hem een scoen present,</l>
<l>Die hy bracht van Orient.</l>
<l>Hy bat dat sy haveshede</l>
<l n="37275">Den coninc baden om enen vrede.</l>
<l>Sy voeren wech alst recht was.</l>
<l>Hierenbynnen maecten Eneas</l>
<l>Mit groter haest een veste,</l>
<l>Die selve noch al die beste</l>
<l n="37280"><pb n="3,263"/> Van Troyen noch hebben al,</l>
<l>Als ic hierna tellen sal.</l>
<l>Die bade haesten ende quamen</l>
<l>Daer sy een stede vernamen,</l>
<l><milestone unit="fol" n="259r"/> Ghemuert ende ghetoernt ter cuer.</l>
<l n="37285">Laurenten hiet hy, telt daventuer.</l>
<l>Buten der stat waeren jonghelinghe,</l>
<l>Die joesteerden onderlinghe;</l>
<l>Sy saghen comen die Troyen.</l>
<l>Mittien voer een sarjant te sien</l>
<l n="37290">Totten coninc in die stat</l>
<l>Ende deeden hem te verstaen dat,</l>
<l>Dat ghinder quamen ridder van pryse,</l>
<l>Ghecleet na vremder lude wyse.</l>
<l>Coninc Latyn sprac: "Dat sy.</l>
<l n="37295">"Laet se comen hier tot my".</l>
<l>Die bade keerde ende ghemoet</l>
<l>Die heren ende heeft se ghegroet.</l>
<l>Sy vraegden waer die coninc waer.</l>
<l>Die bade sprac: "Nu vollicht my naer,</l>
<l n="37300">"Ic sal u leyden tot mynen heer,</l>
<l>"Die u te spreken begheert seer."</l>
<l>Sy volgden hem altesamen.</l>
<l>Tierst dat sy ter salen quamen</l>
<l>Beiten sy ende ghingen inne.</l>
<l n="37305">Latyn sat mit sachten synne</l>
<l>Op enen stoel ghemaect ghemeen</l>
<l>Van yvore van elpenbeen.</l>
<l>                Sy quamen voert ende neghen</l>
<l>Hem, als vroede lude pleghen,</l>
<l n="37310">Ende grueten hem mit scoenre tale.</l>
<l>Die coninc sprac al sonder hale:</l>
<l>"Syt willecoem, ghy Troyen,</l>
<l>"Ic begheerde u seer te sien.</l>
<l>"Segt, want het is ons onbekant,</l>
<l n="37315"><pb n="3,264"/> "Wat u dreef hier in dit lant,</l>
<l>"Wer hongher ofte dorste,</l>
<l>"Ofte hette ofte vorste.</l>
<l>"Of heeft u dolende die wynt</l>
<l>"Aen myn lant hier ghesint?</l>
<l n="37320">"Of deed u storm of die zee,</l>
<l>"Die menghen doet herde wee?</l>
<l>"Mynre haven gan ic u wael.</l>
<l>"Woldy herberghen in mynen sael,</l>
<l>"Des weer ic twaeren vro."</l>
<l n="37325">Doe die coninc sprac also</l>
<l>Warens die Troyen blyde seer.</l>
<l>Yloneus sprac: "Lieve heer,</l>
<l>"Ons en dreef hier zeer noch wynt,</l>
<l>"Noch wy en doelden niet en twint,</l>
<l n="37330">"Mer mit enen moede, twaeren,</l>
<l>"Quamen wy hier aen tlant ghevaeren.</l>
<l>"Van Troyen syn wy verdreven,</l>
<l>"Dat ghecost heft menghen tleven.</l>
<l>"Van Jupiter syn wy ghebaeren.</l>
<l n="37335">"Dardanus, heer, wildyt horen,</l>
<l>"Was wilen ons oudervader.</l>
<l>"Enen coninc hebben wy algader,</l>
<l>"Die ister af comen ende hiet Eneas.</l>
<l>"Ghy hebt ghehoert wel maer das,</l>
<l n="37340">"Hoe van der werlt altesamen</l>
<l>"Die lude voer Troyen quamen.</l>
<l>"Van danen, heer, quamen wy al.</l>
<l>"Nu syn wy, heer, tonsen ongheval</l>
<l>"Comen hier aen u lant.</l>
<l n="37345">"Wy bidden u dat ghy mitter hant</l>
<l>"Ons gheft lant ende woestyne</l>
<l>"Te bewynnen mit onser pyne,</l>
<l>"Water ende locht daermede,</l>
<l>"Dat ghemeen is talre stede,</l>
<l n="37350"><pb n="3,265"/> "Daer hy u om wil dienen</l>
<l>"Eneas mitten Troyenen,</l>
<l>"Die wel orloech pleghen can:</l>
<l>"Wy hebben wel IX dusent man.</l>
<l>"Oec gheboot ons Apollyn,</l>
<l n="37355">"Heer, dat wy hier comen syn.</l>
<l>"Nu seynt by ons onse here</l>
<l><milestone unit="fol" n="259v"/> "Scoen ghifte doer u ere,</l>
<l>"Die wy brochten uytten lande,</l>
<l>"Doe men Troen al verbrande,</l>
<l n="37360">"Dit is die cop, heer, die nu es:</l>
<l>"Ons heren vader Anchises</l>
<l>"Drancter uyt al syn leven,</l>
<l>"Want hy hem was ghegeven</l>
<l>"Van den coninc Abyus</l>
<l n="37365">"Tot Dolos in syn huus;</l>
<l>"Daertoe Pryans septrum mede,</l>
<l>"Die hy in synre moghenthede</l>
<l>"Te hebben plach in syn ghedinghe,</l>
<l>"Als hy richten aver coninghe;</l>
<l n="37370">"Ende oec van den Troyeschen cleder,</l>
<l>"Heer, en hebbes niet te leder,</l>
<l>"Want myn heer doer u doecht doet."</l>
<l>Latynus die hielt syn ghemoet</l>
<l>Ghestadelic. Hy en achten niet</l>
<l n="37375">Om dat goet dat hy hem behiet,</l>
<l>Mer hy pensden haer ende daer</l>
<l>Dat dit die selve man waer,</l>
<l>Die synre dochter waer ghelaeft.</l>
<l>Mittien hielt hy op dat hoeft</l>
<l n="37380">Ende seid: "Syt vro ende sit,</l>
<l>"Men sal u gheven dat ghy bit.</l>
<l>"Ic woud dat Eneas selven hier quaem</l>
<l>"Ende herberghe mit my naem.</l>
<l>"Ic woud dat hy tlant al ghemeen</l>
<l n="37385"><pb n="3,266"/> "Hielt. Ja, en wert hem niet te cleen,</l>
<l>"My soud temoede syn te sochter.</l>
<l>"Segt hem dat ic heb een dochter,</l>
<l>"Die ic altoes ghenen man</l>
<l>"In Ytalien en gan.</l>
<l n="37390">"Ic waen dat hy die selve sy,</l>
<l>"Die ons Gaden raden my</l>
<l>"Dat ic tot enen swagher kiese:</l>
<l>"Doe ickes niet, dat ic verliese</l>
<l>"Al myn goet ende al myn lant."</l>
<l n="37395">Mittien hiet hy altehant</l>
<l>Om syn scoen perde gaen,</l>
<l>In enen stal daer sy staen</l>
<l>Wel IIJ hondert by ghetael:</l>
<l>Die gaf hy hem altemael,</l>
<l n="37400">Wel verdect na haren doen</l>
<l>Mit coffertueren als cinglatoen.</l>
<l>Eneas seynden hy enen waghen,</l>
<l>- Ten was gheen scoenre in dien daghen -</l>
<l>Daerin twe perde, telt die lesse,</l>
<l n="37405">Die Cirtes, die tovernesse,</l>
<l>Had ghemaect in dier manieren</l>
<l>Dat hem ghelyct wilden dieren,</l>
<l>Die adem uytten buke vloech;</l>
<l>Sy waeren starc, groot ende hoech.</l>
<l n="37410">Dus ghiften die Troyen Latyn,</l>
<l>Hy hiet se al mit vreden syn.</l>
<l>Sy voeren weder te hare stede</l>
<l>Mit sconen ghiften ende mit vrede.</l>
<l>                Die coninghynne hevet vernamen</l>
<l n="37415">Ende is totten coninc comen,</l>
<l>Ende seid: "Heer, wat ist dat ghy doet?</l>
<l>"Sydy dus van synne onvroet?</l>
<l>"Wildy enen vremden man</l>
<l>"Onser dochter gheven dan?</l>
<l n="37420"><pb n="3,267"/> "Ontfarmt u myns niet en twint?</l>
<l>"Tiersten dat sy hebben wynt,</l>
<l>"Sullen sy vaeren uytten lande,</l>
<l>"Als Parys deed. Wy syn viande</l>
<l>"Onderlinghe, wildyt mercken:</l>
<l n="37425">"Wy syn van der Griexer percken</l>
<l>"Ghebaeren, want Yacus</l>
<l>"Ende coninc Atrisius</l>
<l>"Van Griecken waeren, daer wy af quamen.</l>
<l>"Begheefdy Turnus altesamen?</l>
<l n="37430"><milestone unit="fol" n="260r"/> "Dat ghy se behiet mynen neve,</l>
<l>"Also langhe oec als ic leve</l>
<l>"En ghewint se nummer Eneas!"</l>
<l>                Latyn die was droeve das,</l>
<l>Alst hierna wel sal schynen.</l>
<l n="37435">Die coninghynne nam Lamynen</l>
<l>Ende vluchte se, daer sy mochte,</l>
<l>In een doncker haghedochte,</l>
<l>Ende ontboot uyt haren huse</l>
<l>By enen bade den coninc Turnuse,</l>
<l n="37440">Dat die Troyene comen waeren</l>
<l>Mit eenre herde scoenre scaren,</l>
<l>Ende hem Latyn gave vrede:</l>
<l>Oec had hy hem beheten mede</l>
<l>Lamynen selven tot enen wyve.</l>
<l n="37445">Wil hy dat die sake blyve,</l>
<l>Dat hy come mit enen heer</l>
<l>Ende setten hem saen ter weer.</l>
<l>                Turnus was uyttermaten gram,</l>
<l>Als hy die maer vernam.</l>
<l n="37450">Syn volc hieten hy Ruseliene.</l>
<l>Hy hiet se tyden op die Troyene,</l>
<l>Die hem tlant af wouden wynnen</l>
<l>Ende roven van synre vriendynnen.</l>
<l>Ardea wert altemael</l>
<l n="37455"><pb n="3,268"/> In roere van deser tael,</l>
<l>Mer Latyn die hielt die vrede.</l>
<l>                Nu verneemt wat tiersten dede</l>
<l>Tusschen hem die dinc wreken al</l>
<l>Ende waeraf quam dat ongheval.</l>
<l n="37460">Een man was daer, hiet Tiernus,</l>
<l>Bovier van des conincs huus,</l>
<l>Die had enen soen hiet Tertides:</l>
<l>Hy had hem onderwonden des,</l>
<l>Dat hy brachte uytten foreeste</l>
<l n="37465">Enen jonghen hirt ende was dat meeste</l>
<l>Worden die men daer ye sach,</l>
<l>Die ter tafelen te comen plach</l>
<l>Teten dat hem gaf die man,</l>
<l>Ende als hy weder woude dan</l>
<l n="37470">Liep hy weder in den woude.</l>
<l>Doe ghevelt dat selve soude</l>
<l>Aschanius in dat wout vaeren jaghen,</l>
<l>Soedatten syn honde saghen.</l>
<l>Dat hirt vloe, want het had vaer.</l>
<l n="37475">Dat kynt sochter selven naer</l>
<l>Ende gheraecten hem in die lancken,</l>
<l>Dat hy begonde lude te jancken.</l>
<l>In des mans huys quam hy ghelopen.</l>
<l>Tiereus sprac: "Sy salt becopen</l>
<l n="37480">"Die ons dede desen lachter!</l>
<l>"Myn vrient volghen my achter!"</l>
<l>Al die dorpers liepen uyt.</l>
<l>Hy die yerste maecten gheluyt.</l>
<l>Die liep uyt mit eenre bilen;</l>
<l n="37485">Hem volgden der veel in cortter wilen.</l>
<l>Sulc nam den vlegel in die hant,</l>
<l>Sulc nam van den vuer den brant;</l>
<l>Te stormen bliesen sy enen horen.</l>
<l>Die dorpers quamen ghelopen voren</l>
<l n="37490"><pb n="3,269"/> Omdat sy wouden dat kynt verslaen,</l>
<l>Mer hem quam te hulpen saen</l>
<l>Menich Troyen onverveert:</l>
<l>Elc had in die hant een sweert,</l>
<l>Of enen speer of enen spiet;</l>
<l n="37495">Sy en achten der vleghel niet.</l>
<l>Tiereus soen, een hiet Almoen,</l>
<l>Die woud hem te voren doen</l>
<l>Ende wert ghescaten doer die kele;</l>
<l>By hem lacher doot oec vele</l>
<l n="37500">Die hem waenden staen in staden.</l>
<l>Dit heft dat hirt al beraden.</l>
<l>Galesus, een rycke man,</l>
<l><milestone unit="fol" n="260v"/> Sach dat dese stryt began;</l>
<l>- Latyn en had, in al syn rycke,</l>
<l n="37505">Ghenen, so rycke sekerlicke</l>
<l>Noch so gherechtich als hy was; -</l>
<l>Hy wilde hem bewinden das</l>
<l>Dat hy der gherne toe waer comen</l>
<l>Ende enen vasten vrede ghenomen:</l>
<l n="37510">Hy wert verslaghen int besceet.</l>
<l>Die dorpers saghen ghereet</l>
<l>Tfolc comen uytter nuwer stede,</l>
<l>Sy vloen mit groter haestichede</l>
<l>In die stede te Lauranten.</l>
<l n="37515">Daer sullen sy derom parlementen.</l>
<l>Haer doden droeghen sy thuys</l>
<l>Ende Almoene ende Galasus.</l>
<l>                Ter selven wilen so was mede</l>
<l>Turnus comen in die stede,</l>
<l n="37520">Doe sy mit haeren doden claghende,</l>
<l>Hoe se die Troyene jaghede.</l>
<l>Ten coninc sprac hy apenbaer,</l>
<l>Dat hys wel weerdich waer</l>
<l>Dat hy verdoemt volc ende verwaten</l>
<l n="37525"><pb n="3,270"/> In syn rycke soude laten,</l>
<l>Ende hem ontsegghen synre dochter.</l>
<l>Die moeder wert die moet te sochter;</l>
<l>Als syt hoerden sprac sy: "Twaeren,</l>
<l>"Die dinc sal al anders vaeren,</l>
<l n="37530">"Myn kynt en ghewint nummer Troyen!"</l>
<l>                Latyn heft dese dinc versien</l>
<l>Dat men dus synen vrede brac,</l>
<l>Tot hem allen dat hy sprac:</l>
<l>"My is leet, dat ghy wilt wederstaen</l>
<l n="37535">"Dat dinc dat ic wil aengaen;</l>
<l>"Ghy sullet ontgelden swaer.</l>
<l>"Heer Turnus, nu nemet waer,</l>
<l>"Ic sweert u by mynre trouwen,</l>
<l>"Het sal u te spade rouwen.</l>
<l n="37540">"Ic ben out: wes sout my lusten</l>
<l>"Dan vrede te hebben ende myn rusten?</l>
<l>"Hebt uwen wille, ist vrede, ist stryt:</l>
<l>"Ic en bewyns my niet te deser tyt."</l>
<l>In een camer ghinc hy saen</l>
<l n="37545">Ende liet hem die dinc bestaen.</l>
<l>Turnus ontboot haer ende daer,</l>
<l>Dattet volc van Troyen comen waer</l>
<l>In Lacien ende wilden verdryven</l>
<l>Coninc Latyn, ende wilden heren blyven,</l>
<l n="37550">Ende hebben syne dochter Lamynen.</l>
<l>Hier salt wel apenbaer schynen,</l>
<l>Dat orloghe seer van wyven coemt.</l>
<l>                Nu hoert hoe Virgilius noemt</l>
<l>Die, die Turnuse te hulpen quamen</l>
<l n="37555">Teghen die Troyenen te samen.</l>
<l>                Dierste die hem te hulpen quam</l>
<l>Dat was, na dat ic vernam,</l>
<l>Menseucius, coninc van Tierene.</l>
<l>Syn macht en was niet clene,</l>
<l n="37560"><pb n="3,271"/> Mer des lants was hy verdreven,</l>
<l>Als u hierna sal syn bescreven.</l>
<l>Lausus was mit hem, syn soene,</l>
<l>Stout, starc ende daertoe coene,</l>
<l>Die scoenste van Ytalien mede,</l>
<l n="37565">Sonder Turnus, dat is waerhede;</l>
<l>M ridders mit groter pyne</l>
<l>Brachten sy mit hem uyt Agilline.</l>
<l>                Daerna quam Avontyn;</l>
<l>Gheen stoutter ridder en mocht syn.</l>
<l n="37570">Syn vader, dat was Hercules;</l>
<l>Hierna maecke ic u cont des</l>
<l>Hoe dat hy den soen ghewan</l>
<l>Aventyn, den stoutten man.</l>
<l>Hy droech enen scilt van goude root,</l>
<l n="37575">Een wreet serpent derin ende groot,</l>
<l>Mit menghen hoefde op synen craghe,</l>
<l><milestone unit="fol" n="261r"/> Om des wil, telt die saghe,</l>
<l>Dat Hercules synen vader versloech,</l>
<l>Dat was hem eerlic ghenoech.</l>
<l n="37580">Ix dusent ridderen in synre scaren</l>
<l>Bracht hy wel, sonder sparen.</l>
<l>                Alsoe als ic bescreven las,</l>
<l>Quam Tacillus ende Coras,</l>
<l>Twe stoutte ridders uytvercaren,</l>
<l n="37585">Van Tyburcia ghebaren;</l>
<l>Coninghe waeren sy beide rycke.</l>
<l>Elc bracht met hem ridderlicke</l>
<l>Vj hondert ridders, op orse verdect,</l>
<l>Die doer Ytalien quamen ghetrect.</l>
<l n="37590">                Ceculus ende die syne,</l>
<l>Die coninc van Pronestine,</l>
<l>Quam oec mede ten onvrede.</l>
<l>Ridders ende die dorpers mede</l>
<l>Bracht hy mit hem ghemeen.</l>
<l n="37595"><pb n="3,272"/> Die van Ciraengen, van Amezeen,</l>
<l>Quamen mit hem, sy waeren die syne.</l>
<l>So daden oec die van Gabyne.</l>
<l>Dit volc en was niet al tors,</l>
<l>Dies en streden sy niet te wors;</l>
<l n="37600">Mit sclingheren consten sy werpen seer:</l>
<l>Elc man had twee agheer</l>
<l>Ende enen scarpen harden steen.</l>
<l>Haer stoutheit en was niet cleen;</l>
<l>Mit enen voet waeren sy bloot,</l>
<l n="37605">Dus quamen sy ten wighe groot.</l>
<l>                Mesapus die quam daer mede;</l>
<l>Van Foccenie, syn stede,</l>
<l>Bracht hy wel XI<hi rend='sup'>c</hi> man,</l>
<l>Stout, coen ende halsberch an.</l>
<l n="37610">                Clausus, die coninc van Sabine,</l>
<l>Die quam der mede ende die syne,</l>
<l>Mit VIIJ hondert ridderen goet.</l>
<l>Oec waeren dat lude een deel te voet.</l>
<l>                Kalesus quam der oec mit crachte;</l>
<l n="37615">Hy was van Aghamennons geslachte,</l>
<l>By dien haten hy die Troyen.</l>
<l>Mit hem ridderen hondertwerf tien.</l>
<l>                Daerna quam Ebalus,</l>
<l>- Bescreven vinden wyt aldus, -</l>
<l n="37620">Van Teraste was hy coninc.</l>
<l>In syn lant en was jonghelinc,</l>
<l>Noch niemant die yet was weert,</l>
<l>Hy en moste ter heervaert.</l>
<l>                Ufeus, die coninc van Nerschee,</l>
<l n="37625">Quam daer; die was tontsien mee,</l>
<l>Want syn volc woud tallen tyden</l>
<l>Orloghen, vechten ende stryden.</l>
<l>Altoes waeren sy ghewapent wale,</l>
<l>By roven leefden sy altemale.</l>
<l n="37630"><pb n="3,273"/>                 Agrippus van Macribia</l>
<l>Was bleven, al seynden men daerna;</l>
<l>Mer hy seynden op die viande</l>
<l>Den bisscop van synen lande,</l>
<l>Umbro, een stout man ende een goet:</l>
<l n="37635">Men en wiste nerghent syn ghenoot</l>
<l>Van nigromancie in ghenen lande;</l>
<l>Mer der stoutter Troyen hande</l>
<l>En const hy niet also belesen,</l>
<l>Hy en moster af verslaghen wesen.</l>
<l n="37640">                Ipolitus soene Virbioen</l>
<l>Brachter menghen baroen;</l>
<l>Syn volc vacht op waghen al.</l>
<l>Sy maecten een groot ghescal</l>
<l>Daer sy ghinder altesamen</l>
<l n="37645">Op Eneas te wighe quamen.</l>
<l>Ende al tfolc van Ardea</l>
<l>Ende al tfolc van Ytalia</l>
<l>Bracht Turnus op die Troyene</l>
<l>Versament alle die Ruseliene.</l>
<l n="37650"><milestone unit="fol" n="261v"/> Syn scilt was van goude roet,</l>
<l>Daerinne van sable een osse groet.</l>
<l>                Noch quam daer een vrouwe na,</l>
<l>Die coninghynne van Nelosa,</l>
<l>- Virgilius scryft, sy hiet Tarmille -</l>
<l n="37655">Die daermede orloghe wille.</l>
<l>Mit haer so quam een schaer</l>
<l>Van XJ hondert ridderen daer,</l>
<l>Daer sy leitsvrouwe af was;</l>
<l>Bet ghewapent, syt seker das,</l>
<l n="37660">En was gheen volc in al theer.</l>
<l>Te wonder ende mit groter gheer</l>
<l>Saghen se vrouwen ende man</l>
<l>Ende alle die van Laurenten an.</l>
<l>                Alle die ghy hier hoert noemen</l>
<l n="37665"><pb n="3,274"/> Waren op Eneas comen:</l>
<l>IX coninghe ende een bisscop</l>
<l>Ende een vrouwe. Groot geclop</l>
<l>Was te Laurenten in die stede.</l>
<l>Daer deed se Turnus sweren mede</l>
<l n="37670">Alle die hem te hulpen quamen,</l>
<l>Dat sy gheven pays ende namen,</l>
<l>Eneas en waer verdreven</l>
<l>Of hy en had verlaeren syn leven.</l>
<l>Daertoe seinden hy uyt synen huys</l>
<l n="37675">Synen bade Neneleus</l>
<l>Tot Dyomedes in Calidoen,</l>
<l>In Arpoenten synre steden scoen,</l>
<l>Om hulpe, want Eneas</l>
<l>In Lacien comen was</l>
<l n="37680">Ende hy woude segghen apenbaer,</l>
<l>Dattet syn rechte erve waer.</l>
<l>                Weet dat wel dat Eneas</l>
<l>Sonder sorghe niet en was;</l>
<l>Als hy wiste ende vernam</l>
<l n="37685">Dat so veel volcs op hem quam,</l>
<l>Menichsyns so liep synen syn.</l>
<l>Mer dies sorgden hy te myn,</l>
<l>Dat hy maer vernam das</l>
<l>Dat daer woenden die Archades</l>
<l n="37690">Ende haer coninc, die oude Evander,</l>
<l>Ende dat oec altoes gheen ander</l>
<l>Meer was gehaet van den Latynen,</l>
<l>Van Turnus ende van den synen.</l>
<l>Daer wilt hy maken sekeringhe:</l>
<l n="37695">Twe scepe nam hy sunderlinghe</l>
<l>Ende voer die Tyber opwert;</l>
<l>Daer so vant hy aen syn vaert,</l>
<l>Opten oever een witte soghe,</l>
<l><pb n="3,275"/> Des was hem syn hert in hoghe.</l>
<l n="37700">XXX verken, noch myn noch mee,</l>
<l>Recht also wit als die snee,</l>
<l>Vant hy daer in den woude.</l>
<l>Wat hy daermede doen soude</l>
<l>Wist hy wel, want Helenus</l>
<l n="37705">Had hem gheseit in syn huys</l>
<l>Die soghe ende die swyn,</l>
<l>Ende maecten ghinder een teikyn,</l>
<l>Dat hy bekennen mocht die stede.</l>
<l>Aschanius, syn soen, mede</l>
<l n="37710">Maecten een stat aldaer</l>
<l>Daerna aver XXX jaer.</l>
<l>Eneas die voer bet voert</l>
<l>Ende sach van verren een poert</l>
<l>Op enen hoghen berch staen.</l>
<l n="37715">Pallanten hiet se, dat is myn waen,</l>
<l>- Dat is van Romen nu een deel, -</l>
<l>Evanders was sy al gheheel.</l>
<l>Carmentis was Evanders moeder.</l>
<l>Noit en was gheen vrouwe vroeder:</l>
<l n="37720">Sy vant die yerste litteren in Latyn,</l>
<l>Des moet Got ghelaeft syn;</l>
<l>Van Archadien was sy gheboren,</l>
<l>Dat is in Griecken, nadat wyt horen.</l>
<l><milestone unit="fol" n="262r"/>                 Het was opten selven dach</l>
<l n="37725">Daer Hercules feeste op lach,</l>
<l>Die hielden beide jonghe ende ouden</l>
<l>Buten der stat mit groter vrouden.</l>
<l>Evander ende syn soen Pallant</l>
<l>Mittien saghen sy aen tlant</l>
<l n="37730">Uytten bossche comen ghevaeren</l>
<l>Eneas mit synre scaren.</l>
<l>Alle waeren sy vervaert</l>
<l>Ende toghen ter borchwert.</l>
<l><pb n="3,276"/> Mer Pallant die nam een speer</l>
<l n="37735">Ende ghinc selven teghen theer;</l>
<l>Op enen berch ghinc hy staen,</l>
<l>Hy riep: "Ghy heren, segt my saen</l>
<l>"Wat ghy wilt of wanen ghy syt,</l>
<l>"Of waer ghy vaert op desen tyt."</l>
<l n="37740">Eneas antwoerden weder:</l>
<l>"Heer, legt die sorghe neder,</l>
<l>"Wy sueken vrede; wy syn Troyen.</l>
<l>"Ons hebben die Ruselien</l>
<l>"Vrede ontseit ende die Latyn.</l>
<l n="37745">"Des coem ic hier ende die myn</l>
<l>"Dat wy te samen souden sweren</l>
<l>"Ende ons teghen hem verweren;</l>
<l>"Ic ben Eneas, Venus soen."</l>
<l>- "Willecoem," sprac hy, "ridder scoen,</l>
<l n="37750">"Coemt tot mynen ende syt myn gast;</l>
<l>"Wy sullen vrientscap maken vast."</l>
<l>Mittien nam hy hem mitter hant</l>
<l>Ende ghinc daer hy den vader vant.</l>
<l>Eneas sprac: "Got houd u, heer.</l>
<l n="37755">"Ic en twivel des myn noch meer,</l>
<l>"Ghy syt van Griecken ghebaren.</l>
<l>"Aghamennon, die deed scoren</l>
<l>"Onse stat ende onse huys,</l>
<l>"Ende syn broeder Menelaus,</l>
<l n="37760">"Weet ic wel, dat syn u maghe.</l>
<l>"Nu ist so comen in desen daghe</l>
<l>"Dat ic hulp sueke, mer dat dede</l>
<l>"Die doghet ende die vromichede</l>
<l>"Die ic van u had ghehoert.</l>
<l n="37765">"Dardanus, die dese poert</l>
<l>"Maken deed, als wyt horen,</l>
<l>"Was van Electren gheboren,</l>
<l>"Die dochter was coninc Athlas.</l>
<l><pb n="3,277"/> "Dits ons beghyn - sprac Eneas -</l>
<l n="37770">"Ghy syt comen van Marcueryse:</l>
<l>"Melia, die vrouwe van pryse,</l>
<l>"Was syn moeder, Athlas kynt;</l>
<l>"Hieraen en twivelt niet en twint:</l>
<l>"Dus merken wy wel dat Athlas</l>
<l n="37775">"Ons oudervader was.</l>
<l>"By dien en woudic, te desen noden,</l>
<l>"U seynden enighe baden,</l>
<l>"Ic set my selven in aventuer.</l>
<l>"Dese Latynen, weet wel ter cuer,</l>
<l n="37780">"Die u haten ende ons mede,</l>
<l>"Verdryven sy ons, weet die waerhede,</l>
<l>"Dat ghy mede verliest u lant.</l>
<l>"Daerom bid ic u nu te hant,</l>
<l>"Laet ons sekeren te samen:</l>
<l n="37785">"Wy wynnen tlant te haren scamen."</l>
<l>                Evander die antwoerden weder:</l>
<l>"Als ic op ende neder</l>
<l>"Besien, so dunct my algader</l>
<l>"Ghedaen als Anchises u vader,</l>
<l n="37790">"Want ic kenden wel den man.</l>
<l>"Hy was mitten coninc Pryan</l>
<l>"Eens comen in Salomyne,</l>
<l>"Want Prianus die suster syne</l>
<l>"Bynnen vrede voer besien.</l>
<l n="37795">"Oec wan hy in tlant bynnen dien</l>
<l>"Aen Thetis nichte, een hiet Caloen,</l>
<l>"Synen soen Margaraoen.</l>
<l>"Doe sy te lande soude keren,</l>
<l><milestone unit="fol" n="262v"/> "Quamen daer Archadien die heren.</l>
<l n="37800">"Doe was ic jonc ende sonder baert,</l>
<l>"Ende ic had langhe tyt begheert</l>
<l>"Te kennen die heren die daer waeren.</l>
<l>"Die scoenste van alder scaren</l>
<l><pb n="3,278"/> "Was Prianus wel; mer Anchises</l>
<l n="37805">"- Want langher noch ghedinct my des -</l>
<l>"Aen hem leidic myn conde.</l>
<l>"Doe hy wech voer die selve stonde,</l>
<l>"Gaf hy my ghemaect wale</l>
<l>"Enen caker al vol strale</l>
<l n="37810">"Ende enen mantel goet ende diere,</l>
<l>"Twe breydel na die maniere</l>
<l>"Dat men doe te Troyen plach;</l>
<l>"Noch huden op desen dach</l>
<l>"Heeft se myn soen Pallant.</l>
<l n="37815">"Des wil ic gherne mitter hant</l>
<l>"Vaste hulpe u belaven,</l>
<l>"Ende wil u nochtant hierbaven</l>
<l>"Myns goets gheven, hebdys te doen,</l>
<l>"Ende brenghen u veel lude coen,</l>
<l n="37820">"Die u verweren helpen tlant."</l>
<l>                Daer swoeren sy beide altehant</l>
<l>Ende sy ghingen eten te samen.</l>
<l>Eneas ende die mit hem quamen</l>
<l>Vraegden wien sy hielden feeste;</l>
<l n="37825">Doe sprac Evander, die meeste,</l>
<l>Voer al diegheen die daer saten.</l>
<l>"Ic seg u dat wel uyttermaten,</l>
<l>"Eneas," seid hy, "edel Troyen,</l>
<l>"Ghy moghet wel gheen roche sien</l>
<l n="37830">"Daer die grote steen uyt raghen;</l>
<l>"Het segghen diegheen diet saghen,</l>
<l>"Dattet was Cacus haghedochte,</l>
<l>"Die menghen man herde onsochte</l>
<l>"Aldaer van den lyve dede</l>
<l n="37835">"Ende hinc haer wapenen daer ter stede.</l>
<l>"Hy en was man noch dier,</l>
<l>"Uyt synen buke werp hy vier.</l>
<l>"Dat lant had hy na al testoert,</l>
<l><pb n="3,279"/> "Mer Hercules daer men af hoert,</l>
<l n="37840">"Die des wonders veel brac,</l>
<l>"Quam, die daer ons ave wrac.</l>
<l>"Dat was tien tyden dat hy wan</l>
<l>"Amentinen, den stoutten man,</l>
<l>"Averea hier int lant,</l>
<l n="37845">"Die nu seer is ons viant.</l>
<l>"Hercules, die deghen coen,</l>
<l>"Had den heer Gerioen,</l>
<l>"Die twe hoefde had groot,</l>
<l>"Verwonnen ende gheslaghen doot,</l>
<l n="37850">"Ende hem syn beeste ghenomen.</l>
<l>"Doe hy was ter Tybre comen,</l>
<l>"Stal hem Cacus ossen vier</l>
<l>"- Nie man en sach scoenre dier -</l>
<l>"Ende daertoe also menghe koe.</l>
<l n="37855">"In syn hol dreef hy se doe:</l>
<l>"Mit enen steen bescloet hy tgat.</l>
<l>"Hercules die soude na dat</l>
<l>"Wechgaen ende dossen mitten koyen</l>
<l>"Begonden brieschen ende loyen;</l>
<l n="37860">"Die ander in die haghedochte</l>
<l>"Loyden weder onsochte.</l>
<l>"Hercules verhoret saen:</l>
<l>"Op den berch so liep hy staen</l>
<l>"Om te sien waer sy waren.</l>
<l n="37865">"Cacus begonde hem te vervaren:</l>
<l>"Int thol vlo hy ende werp int tgat</l>
<l>"Enen steen, was ghemaect doer dat</l>
<l>"Want hy hem daer onthouden waende.</l>
<l>"Hercules quam na hem slaende</l>
<l n="37870">"Ende brac die roche al te stucken;</l>
<l><milestone unit="fol" n="263r"/> "Daer sach hy thol daer Cacus ducke</l>
<l>"In had ghedreven syn moert.</l>
<l>"Doe die berch so was ghescoert</l>
<l><pb n="3,280"/> "Hercules die scoet inwert.</l>
<l n="37875">"Cacus die wert seer verveert:</l>
<l>"Enen roec werp hy uyt synen monde</l>
<l>"Dat niemant gheschien en conde,</l>
<l>"Die roec was ghemenct mit vier.</l>
<l>"Hercules liep tot hem schier</l>
<l n="37880">"Ende vermoerden hem in dat hol,</l>
<l>"Die veel swarter was dan een mol;</l>
<l>"Mitten voete trac hy hem uytte.</l>
<l>"Daer sach hy in Cacus mute</l>
<l>"Die ossen die hem waeren ghenomen,</l>
<l n="37885">"Hieraf is die feeste comen.</l>
<l>                Mittien hebben die heren gheten.</l>
<l>Eneas, diet al woud weten,</l>
<l>Vragde om die dinghe van den lande;</l>
<l>Evander diet al becande</l>
<l n="37890">Sprac: "Dat volc was wilen wilt</l>
<l>"Eert Saturnus aen hem hilt;</l>
<l>"Sy en aten anders niet dan fruyt.</l>
<l>"Mer doe die here Saturnus uyt</l>
<l>"Synen lande was verdreven</l>
<l n="37895">"Ende Jupiter was heer bleven,</l>
<l>"Doe quam hy hier in Lacia.</l>
<l>"Oec hiet noch dat lant daer na:</l>
<l>"Lacia hiet dat bedy,</l>
<l>"Omdat men hier liet vry.</l>
<l n="37900">"Synt werdic myns lants verdreven.</l>
<l>"Syn moeder was mit my bleven,</l>
<l>"Carmentis, - ic bracht se in dit lant -</l>
<l>"Die yerst Latynsche litteren vant.</l>
<l>"By haer so maect is dese stat,</l>
<l n="37905">"Want sy my voerseide dat,</l>
<l>"Dattet weer te gheschien</l>
<l>"Dat comen souden die Troyen,</l>
<l>"Die tlant mit my souden houden.</l>
<l><pb n="3,281"/> "Siedy den borch ende den ouden</l>
<l n="37910">"Toern, die daerby te vallen staet,</l>
<l>"Ende die borch daer dat wilt by gaet?</l>
<l>"Janus maecten die een,</l>
<l>"Die ouste is die ic meen;</l>
<l>"Die ander borch maecten Saturnus</l>
<l n="37915">"Ende dat was syn selfs huys.</l>
<l>"Noch hiet die een Saturnia,</l>
<l>"Dander hiet Janiculus daer na.</l>
<l>"Saturnus hiet hem die hier syn</l>
<l>"Yerst coren wynnen ende wyn."</l>
<l n="37920">Eneas wonderde die dinc.</l>
<l>Mittien die nacht den dach beghinc,</l>
<l>Ende die heren ghingen slapen,</l>
<l>Beide ridderen ende knapen.</l>
<l>Des anderen daghes spraken sy te samen</l>
<l n="37925">Hoe dat sy best aennamen</l>
<l>Dorloghe, ende wan men doen soude</l>
<l>Evander sprac doe boude:</l>
<l>"Eneas, ons hulpe is cleen</l>
<l>"Den stryt te bestaen alleen</l>
<l n="37930">"Teghen Turnus ende die syne</l>
<l>"Ende teghen die wrede Latyne;</l>
<l>"Mer ic weet een lantscap groot,</l>
<l>"Dat ons goet weer te deser noot.</l>
<l>"Hoert wat volc dat ic mene:</l>
<l n="37935">"Het is tlanscap van Tierene</l>
<l>"Daer Mensencius af is heer,</l>
<l>"Die Got selven noch ontteer.</l>
<l>"So wreet was hy synen lieden,</l>
<l>"Dat sy alle teghen hem rieden</l>
<l n="37940">"Ende sy hem in syn casteel belaghen;</l>
<l>"Douch dat hy mit synen maghen</l>
<l>"Ontvlo, eer die borch wert ghevelt.</l>
<l>"Ende, omdat hem Turnus onthelt,</l>
<l><pb n="3,282"/><milestone unit="fol" n="263v"/> "Erinria ende die Tierene,</l>
<l n="37945">"Dat wilt al ghemene</l>
<l>"Op hem varen, her Eneas.</l>
<l>"Hieraf sal ic, gheloeft my das,</l>
<l>"U cont maken, al wert hem leet,</l>
<l>"Want haer scepe syn al ghereet.</l>
<l n="37950">"Mer een waersagher, een out man,</l>
<l>"Daer sy hem veel houden an,</l>
<l>"Heeft hem voerseit aldus:</l>
<l>""Laet den fellen Mensencius</l>
<l>""Ende verkiest tot enen heer</l>
<l n="37955">""Enen vreemden, dat is u eer"".</l>
<l>"Alle beyden sy na syn woert.</l>
<l>"Sy hebben my hier in die poert,</l>
<l>"By haeren conincstavel Carthone,</l>
<l>"Ghesent haer conincs crone;</l>
<l n="37960">"Mer ic ontsculden my seer boude</l>
<l>"Ende seid dat icker niet en woude.</l>
<l>"Doe woude men se mynen kynde gheven;</l>
<l>"Mer wy hebben viande beneven,</l>
<l>"Die van Sabyne die ons haten,</l>
<l n="37965">"Ende hem dit niet doen en laten.</l>
<l>"Vaert daer, want ghy syt die man,</l>
<l>"Daer haer raet sal wesen an.</l>
<l>"Ic sal u gheven byder hant</l>
<l>"Mynen soen Pallant:</l>
<l n="37970">"Den wil ic dat ghy ridder doet.</l>
<l>"Ende daertoe IJ hondert ridderen goet</l>
<l>"Neemt hier, die ic mit u sinde,</l>
<l>"Ende also veel mit mynen kynde,</l>
<l>"Die hem dienen als haren heer".</l>
<l n="37975">                Eneas die was blyde seer,</l>
<l>Dat die sake aldus gaet.</l>
<l>Hy custen synen steen achaet,</l>
<l>Hem dancten hys al sonder tale.</l>
<l><pb n="3,283"/> Ten coninc sprac hy: "Ic sie wale,</l>
<l n="37980">"Heer, dat ons Got is hout;</l>
<l>"Heer, die haeste is ons behout."</l>
<l>Mittien ghinc hy ten scepe weder</l>
<l>Ende hiet hem dat sy voeren neder</l>
<l>Tot Aschanius ende synen scaren,</l>
<l n="37985">Ende seid hem waer hy soude varen.</l>
<l>Oec nam hy uyt die hy woude;</l>
<l>Hy bereyden hem als die boude</l>
<l>Te varen in Tierenen lant.</l>
<l>Evander gaf hem byder hant</l>
<l n="37990">Pallant, - hy en had niet meer kynder, -</l>
<l>Eneas maecten hem ridder ghinder.</l>
<l>Syn kynt custen Evander:</l>
<l>"O wy!" sprac hy, "of Jupiter</l>
<l>"Myn jaren verjoegden woude,</l>
<l n="37995">"Ende ic waer van sulcker oude</l>
<l>"Als ic was doe ic vernam</l>
<l>"Erukise, den stoutten man,</l>
<l>"Den coninc van Pronestine,</l>
<l>"- Ic wan daer oec op die syne</l>
<l n="38000">"Soveel scilde, daer men brande,</l>
<l>"Dat men tvuer X milen cande, -</l>
<l>"Lieve kynt, so en sceide ic niet</l>
<l>"Van dy doer enich verdriet.</l>
<l>"Mensencius en had ons dan</l>
<l n="38005">"Niet veslaghen so menghen man.</l>
<l>"Ay! Jupiter, hoer myn bede,</l>
<l>"Of ic ye dynen wille dede,</l>
<l>"Seynt my myn kynt weder ghesont,</l>
<l>"Oecht oec nu terstont</l>
<l n="38010">"So kiese ic die doot voer dye!"</l>
<l>Hyerna so vel hy</l>
<l>In ommacht, mer IJ ridders quamen</l>
<l>Die hem wechdroeghen ende opnamen.</l>
<l><pb n="3,284"/> Eneas die voer voren uyt</l>
<l n="38015">Ter poerten, daer was groot gheluyt.</l>
<l><milestone unit="fol" n="264r"/> Daerna quam syn volc van Troyen,</l>
<l>Daerna quam syn volc mit joyen,</l>
<l>Pallant mit enen mantel dier,</l>
<l>Na een nuwes man manier.</l>
<l n="38020">Op die muer stonden vrouwen</l>
<l>Verveert, die na theer scouwen</l>
<l>Daer sy voeren te Tierenen;</l>
<l>Som suchten sy ende wenen,</l>
<l>Som bidden sy dat sy Got alle</l>
<l n="38025">Behueden moet van misvalle.</l>
<l>                Nu heft Turnus vernomen maer</l>
<l>Dat Eneas danen waer</l>
<l>Te Evandre ghevaren,</l>
<l>Ende hy danen mit synen scaren</l>
<l n="38030">Ghevaeren waer in Tierene;</l>
<l>Die Troyene waenden hy allene</l>
<l>Wel verwynnen daer sy laghen,</l>
<l>Ende penst hy sal se noch versaghen.</l>
<l>Al theer gheboot hy mitter vaert</l>
<l n="38035">Te vaeren ten Troyenwert.</l>
<l>Daer mocht men opten velde sien</l>
<l>Een onghemaect volc enwech tien</l>
<l>Wel ghewapent, wel opgheseten.</l>
<l>Mesapus, die coninc vermeten,</l>
<l n="38040">Voer voer ende sal sonder lachter;</l>
<l>Die voetgangers quamen achter.</l>
<l>Turnus voer in die middewerde,</l>
<l>Die den wych wel seer begherde.</l>
<l>Caitus, een coen Troyen,</l>
<l n="38045">Heft hem van den muer versien.</l>
<l>Onder die sonne schynen die mouden;</l>
<l>Daerom riep hy: "Laet ons houden</l>
<l><pb n="3,285"/> "Onse muere! Hier comen, twaeren,</l>
<l>"Onse viande ghevaren!"</l>
<l n="38050">Die Troyene waeren rassche</l>
<l>Ende daden aen haer harnassche;</l>
<l>Ten tuinen liepen sy ende ten toren,</l>
<l>Want, doe Eneas soude porren,</l>
<l>Hiet hy, of sy vernamen</l>
<l n="38055">Viande, dat sy niet uyt en quamen,</l>
<l>Mer dat sy hielden haer muere.</l>
<l>Al hadden sy gherne haer aventuere</l>
<l>Te velde gheproeft op die viande,</l>
<l>Want sy haddens in theer scande</l>
<l n="38060">Dat sy haers ontbeiden souden,</l>
<l>Nochtant seg ic u dat sy wouden</l>
<l>Niet laten haers heren beheet:</l>
<l>Sy liepen ten mueren ghereet.</l>
<l>                Turnus quam voer ghevaeren</l>
<l n="38065">- Versnelt had hy al die scaeren -</l>
<l>Op een ors van Trachien bont;</l>
<l>Syn ghegare hem wel stont.</l>
<l>Hem wonderden dat die Troyen</l>
<l>Hem te velde en lieten sien;</l>
<l n="38070">Enen hu gaf die stoutte man</l>
<l>Ende reet den muere bet an.</l>
<l>Daer scoet men af herde ghedichte</l>
<l>Quarelen ende groten ghescichte;</l>
<l>Mer hy voer al om die stat</l>
<l n="38075">Te sien of hy enighen pat</l>
<l>Vonde, daer hy se mocht bestaen</l>
<l>Ende hem die stat afwynnen saen.</l>
<l>Mittien quam hy daer hy sach</l>
<l>Daer haer scepinghe lach</l>
<l n="38080">Aen een syde by eenre ryviere.</l>
<l>Daeraen waent hy stryden schiere</l>
<l>Ende waende se hem af hebben ghewonnen,</l>
<l><pb n="3,286"/> Mer die Troyene, die wel connen</l>
<l>Vechten, daden groten weer.</l>
<l n="38085">Doe riep Turnus aen syn heer:</l>
<l>"Edele heren, brenct alle vier,</l>
<l>"Wy sullen se hem afbernen hier!"</l>
<l>Doe brochten sy vuer, stro ende hout</l>
<l><milestone unit="fol" n="264v"/> Ende goten daerin smout.</l>
<l n="38090">Segrestus riep doe ghemeen:</l>
<l>"Laet ons alle draghen steen</l>
<l>"In die scepe terstont,</l>
<l>"Wy sullen se sincken in den gront."</l>
<l>Som droeghen die Troyen steen,</l>
<l n="38095">Daer en was die vrese niet cleen;</l>
<l>Som ghingen sy die scepe doerbaren,</l>
<l>Te stucken braken ende scoren;</l>
<l>Dus sencten sy se in die ryvier</l>
<l>Ende behielden se van den vier.</l>
<l n="38100">Oec scoten sy der veel ende sloeghen</l>
<l>Van dien die tvuer ten scepe droeghen.</l>
<l>Daer wert Mesapus mit ghewelt</l>
<l>Van synen ors nederghevelt:</l>
<l>Het wert onder hem doot ghescoten.</l>
<l n="38105">Turnus nam mit synre roten</l>
<l>Scade uyttermaten groot,</l>
<l>Daer die synre veel bleven doot,</l>
<l>Ende hy en constet ghewreken niet,</l>
<l>Want hy cume een van der ander siet.</l>
<l n="38110">Hy voer bet af ende troesten wel</l>
<l>Syn volc, al wast dat hem misvel.</l>
<l>                "Heren," sprac hy, "wy hebben verleecht</l>
<l>"Volc, dat hulp is ontseecht</l>
<l>"Van allen Gaden ende Gadynnen;</l>
<l n="38115">"Wy moghent selven wel bekynnen,</l>
<l>"Dat wy se hebben ghemaect bloet.</l>
<l>"Ende des syt sonder sorghe groot;</l>
<l><pb n="3,287"/> "Die men vercoent, hy is saen verwonnen.</l>
<l>"Sy en sullen hem niet verweren connen</l>
<l n="38120">"Noch ons uytten lande ontfaeren,</l>
<l>"Haer scepe syn versoncken, twaeren,</l>
<l>"Ende tlant is ons altemale:</l>
<l>"Ons coemt te hulpe al Ytale.</l>
<l>"Gheloefdy aen Apollyne,</l>
<l n="38125">"Dat hy verdryven wil die Latyne</l>
<l>"Ende hem dit lant gheve in erve?</l>
<l>"Ghenoech ist hem dat sy eenwerve</l>
<l>"In dit lant hebben ghesyn.</l>
<l>"Allegader syn sy myn,</l>
<l n="38130">"Daer en is een niet die my ontgaet!</l>
<l>"Merct dat al haer toeverlaet</l>
<l>"Aen dese cleen veste leecht.</l>
<l>"Ic en wil niet dat men dan van my seecht</l>
<l>"Dat ic X jaer voer dese stede</l>
<l n="38135">"Ligghe, als Aghamennon dede!</l>
<l>"Mit enen perde al vol liede</l>
<l>"Waer my leet dat men se verriede,</l>
<l>"Als men deed haer maghe!</l>
<l>"Ic wil se bestaen by daghe</l>
<l n="38140">"Ende wynnen hem af haer veste,</l>
<l>"Al waeren daerinne al die beste,</l>
<l>"Die noit bynnen Troyen waeren,</l>
<l>"Ja Hector selve mit synre scaeren!</l>
<l>"Ghy heren, - wy bestonden dit te spade, -</l>
<l n="38145">"Gaet onghetelt by mynen rade</l>
<l>"In uwen vrede ende te rusten,</l>
<l>"U sal morghen te bet lusten</l>
<l>"Te bestaen die Troyene;</l>
<l>"Sy en hapen ons niet te ontflien!"</l>
<l n="38150">                Turnus beval die sciltwachte</l>
<l>Coninc Mesapus by nachte.</l>
<l>XIIJ waster uytvercaren</l>
<l><pb n="3,288"/> Die te hoede daden voren;</l>
<l>Daerna volgden elcken man</l>
<l n="38155">Te synen doen hondert man,</l>
<l>Wel ghewapent ende opgheseten,</l>
<l>Mer haer harnassche hebben sy vergheten</l>
<l>Ende ghinghen drincken ende worden vro.</l>
<l>Die Troyene, die also</l>
<l n="38160">Beleghen waeren, ghingen ten muere</l>
<l><milestone unit="fol" n="265r"/> Ende besaghen wel ter cuere</l>
<l>Toernen, poerten, groot ende cleen,</l>
<l>Ende droeghen toe ghescut ende steen.</l>
<l>Nestrus ende Segrestus,</l>
<l n="38165">Doe Eneas voer van huys,</l>
<l>Beval hy hem die vaghedye,</l>
<l>Dies hielden sy die conincstavelye.</l>
<l>Elcke poerte, ghelyc die vroede,</l>
<l>Daden sy mit synne hoede.</l>
<l n="38170">                Nisus, een ridder goet ende stout,</l>
<l>Had een poerte in syn ghewout.</l>
<l>Van Troyen was hy gheboren;</l>
<l>Syn vader was, na dat wyt horen,</l>
<l>Een ende hiet Jacus, die snelle.</l>
<l n="38175">Eurialus was syn gheselle;</l>
<l>Nie en was scoenre jonghelinc,</l>
<l>Tien tyde dat hem uyt ghinc</l>
<l>Die granen van synen baerde.</l>
<l>Elc mynden den anderen so haerde,</l>
<l n="38180">Dat ic niet en can ghetellen</l>
<l>Meerre mynne van tween ghesellen.</l>
<l>Nisus sprac: "Sie, lieve compaen,</l>
<l>"Waer die Ruseliene saen</l>
<l>"Werden so droncken van wyne,</l>
<l n="38185">"Sy sullen slapen als swyne.</l>
<l>"Nu begheert dit volc seer</l>
<l>"Te seinden om onsen heer,</l>
<l><pb n="3,289"/> "Te vernemen waer dat hy nam eynde,</l>
<l>"Want hy ons ghenen bade en seynde.</l>
<l n="38190">"Onder den berch, doer dat wout,</l>
<l>"Waen ic wel, syn wy so bout,</l>
<l>"Vinden wy passagie ofte pat,</l>
<l>"Die ons te Pallante totter stat</l>
<l>"Leit tot Eneas onsen heer."</l>
<l n="38195">Eurialus sprac: "Nummermeer</l>
<l>"En laet ic dy te enigher noot;</l>
<l>"Want bleefstu, lieve vrient, daer doot,</l>
<l>"So waer my beter dat icker bleve."</l>
<l>- "Neen," sprac Nisus, "lieve neve,</l>
<l n="38200">"Dyn moeder soude haer ontlyven,</l>
<l>"Die te Achistes niet woude blyven."</l>
<l>- "Wattan," sprac Eurialus,</l>
<l>"Du en laets my niet aldus;</l>
<l>"Ic wil ommer mitty vaeren;</l>
<l n="38205">"So haesten wy dan, sonder spaeren."</l>
<l>                Dit was in den selven tyden,</l>
<l>Dat aver al die werlt wyde</l>
<l>Dmeesten deel sliep van den lieden.</l>
<l>Sy quamen aldaer hem berieden</l>
<l n="38210">Alle die heren van der stat,</l>
<l>Wien sy mochten bidden dat</l>
<l>Dat hy voer totten Pallanten.</l>
<l>Doe spraken daer totten sarjanten</l>
<l>Nisus ende Eurialus:</l>
<l n="38215">"Wy hebben bespiet aldus,</l>
<l>"Die Ruseliene ende die Latyne</l>
<l>"Syn al droncken van den wyne:</l>
<l>"Wy sullen te bet doer hem lyden.</l>
<l>"Weet dat wy in cortten tyden</l>
<l n="38220">"Eneas hier sullen bringhen,</l>
<l>"Tot onser vrome te desen dinghen.</l>
<l>"Wy kennen bossche ende ryviere,</l>
<l><pb n="3,290"/> "Ducke hebben wy ghevaen die diere</l>
<l>"Hier buten ende doer wout ghereden".</l>
<l n="38225">Aleptus quam ende sprac ter steden,</l>
<l>- Een out man, was ghebaeren van Troyen,</l>
<l>Die tranen liepen hem uyt van joyen,</l>
<l>Hy custen aen haren mont;</l>
<l>Hy sprac: "Danc hebt nu terstont</l>
<l n="38230">"Ende ommermeer van uwen cueren,</l>
<l>"Dat ghy u lyf wilt aventueren;</l>
<l>"U sals dancken Eneas</l>
<l>"Ofte Aschanius, syt seker das".</l>
<l><milestone unit="fol" n="265v"/> Oec swoer Aschanius:</l>
<l n="38235">"By Luse, by Assocratus,</l>
<l>"By Ganimedese, by Lamedoen,</l>
<l>"By Prianus, by synen doen,</l>
<l>"Brenct my weder mynen vader!</l>
<l>"Ic sal u gheven beyde gader</l>
<l n="38240">"Twee coppen die myn heer wan</l>
<l>"Op Arsba, den stoutten man,</l>
<l>"Ende daertoe IJ marc van goude,</l>
<l>"Twe nappen die, doer myns heren houde,</l>
<l>"Dydo mynen vader gaf.</l>
<l n="38245">"Wynnen wy Turnus syn lant af,</l>
<l>"Heer Nisus, ic sal u syn pert</l>
<l>"Gheven oec, alsoe bewaert</l>
<l>"Mitten harnassche, als hy der opsat</l>
<l>"Huden hier voer dese stat;</l>
<l n="38250">"Ende u, scoen Eurialus,</l>
<l>"Sal ic ontfaen in myn huys".</l>
<l>Eurialus sprac: "Doet mynre moeder</l>
<l>"Ghelyc of ghy waert myn broeder,</l>
<l>"Beveele ic u of ic wech vaer".</l>
<l n="38255">Aschanius seid apenbaer:</l>
<l>"Ic wil dat al dit volc weet,</l>
<l>"Daer en sal gheen ghescheet</l>
<l><pb n="3,291"/> "Van ons tween niet syn een twint.</l>
<l>"Ghelyc of ic waer haer kynt,</l>
<l n="38260">"Wil ic se houden ommermeer,</l>
<l>"Ende doen haer al sulc groot eer</l>
<l>"Alsoft myn moeder selve waer,</l>
<l>"Sonder alleen dat ic haer</l>
<l>"Niet en hiet vrouwe Creusa,</l>
<l n="38265">"Anders ga hoe dat ga".</l>
<l>                Mittien nam hy syn goede sweert,</l>
<l>Dat hy lief had ende weert,</l>
<l>Mit eenre sceyde van elpsbene,</l>
<l>Gaf hy Eurialus allene;</l>
<l n="38270">Nesteus, die stoutte, die vrie,</l>
<l>Gaf Nisus een cuerie,</l>
<l>Ghemaect van eens lewen huyt;</l>
<l>Aleptus toech syn helm uyt</l>
<l>Ende gaf hem oec saen den enen.</l>
<l n="38275">Daer mocht men screyen ende wenen.</l>
<l>                Die heren als sy danen scheyden,</l>
<l>Sy ghingen uyt ende quamen ten lieden</l>
<l>Die daer die sciltwachte daden;</l>
<l>Van wyne saghen sy se verladen</l>
<l n="38280">Ende vaste slapen by den viere.</l>
<l>Nisus sprac ten anderen schiere:</l>
<l>"Gaewy totten vianden saen,</l>
<l>"Wy moghen se te stucken slaen</l>
<l>"Die wy nu hier slapen sien;</l>
<l n="38285">"Nochtan willen wy in den bossche ontflien".</l>
<l>Mittien toech hy uyt syn sweert.</l>
<l>Namnetus, een coninc weert,</l>
<l>Turnus uytvercaeren swagher,</l>
<l>Ende daertoe een wys waersagher,</l>
<l n="38290">Lach ende sliep op enen calyt:</l>
<l>Dien sloech Nisus daer ter tyt,</l>
<l>Ende die ridders die hem by laghen,</l>
<l><pb n="3,292"/> Die hem qualicke besaghen,</l>
<l>Ende daertoe IIIJ knapen mede</l>
<l n="38295">Die daer laghen op die stede;</l>
<l>Eurialus sloechter viere.</l>
<l>Ghelyc IJ hangherighe diere</l>
<l>Ghingen sy die lude verteren,</l>
<l>Daer en mocht hem niemant verweren.</l>
<l n="38300">Sy hadden der meer gheslaghen doot,</l>
<l>Mer Nisus sprac: "Het is domheit groot;</l>
<l>"Het is by den daghe, gawy int wout".</l>
<l>Eurialus, diet thertte was stout,</l>
<l>Nam enen helm die ghinder lach,</l>
<l n="38305"><milestone unit="fol" n="266r"/> Dien Mesapus te draghen plach</l>
<l>Ende tyde te woudewert.</l>
<l>                Mittien quamen ter selver vaert,</l>
<l>Doe sy scheyden uytten tentten</l>
<l>Een deel ghevaeren van Laurenten,</l>
<l n="38310">Drie hondert wel in eenre scare:</l>
<l>Valceus was hem leitsman dare.</l>
<l>Hy versach se henengaen,</l>
<l>Te hemwert riep hy saen:</l>
<l>"Ontbeit, ghy heren daer besyden,</l>
<l n="38315">"Segt waer ghy wilt henen tyden</l>
<l>"Of wie ghy syt eer ghy gaet voert!"</l>
<l>Ende sy en antworden niet een woert,</l>
<l>Mer sy vloen te bosschewert.</l>
<l>Die ridderen volgden hem ter vaert,</l>
<l n="38320">Mer sy ontliepen mit groter spoet</l>
<l>Doer dat dicke wout te voet;</l>
<l>Daer sinder Romen die stat,</l>
<l>Daer en was doe wech noch pat.</l>
<l>Nisus die was al ontdaen</l>
<l n="38325">Eurialus die wert ontdaen,</l>
<l>Want hy verloes al synen wech.</l>
<l>Nisus riep lude: "Nu seech,</l>
<l><pb n="3,293"/> "Waer bistu, lieve gheselle, bleven?</l>
<l>"Ic vindy, of het cost my tleven!"</l>
<l n="38330">                Nisus keerden danen hy quam;</l>
<l>Mittien hoerde hy ende vernam</l>
<l>Wynen jaghede haer ende daer.</l>
<l>Tierst dat hy syns wert ghewaer,</l>
<l>Hielt hy syn hant ter manewert,</l>
<l n="38335">In syn hert wert hy vervaert,</l>
<l>Ende hy riep: "Ghy moet my gonnen,</l>
<l>"Ghy die suster syt der sonnen,</l>
<l>"Te besien dat ic doe!"</l>
<l>Synen baghe haelden hy toe</l>
<l n="38340">Ende scoet den enen baroen</l>
<l>Onder hem, ende hiet Sulmoen,</l>
<l>Dat hy van den ors vel;</l>
<l>So deed hy daertoe also wel</l>
<l>Enen anderen Ruselien.</l>
<l n="38345">Niemant en conde ghesien</l>
<l>Wiet hem deed of wan het quam.</l>
<l>Als Volchens dat vernam,</l>
<l>Beiten hy ende trac syn sweert</l>
<l>Ende liep te Eurialuswert</l>
<l n="38350">Ende seid: "Hier en duyt gheen schelden!</l>
<l>"Du moets alleen ontghelden</l>
<l>"Die doot van desen, vaer alst vaer!"</l>
<l>Doe Nisus des wert ghewaer,</l>
<l>Woud hy hem niet langher decken;</l>
<l n="38355">Hy riep: "Coemt te my, ghy tecken.</l>
<l>"Hy en heeft niet misdaen;</l>
<l>"Ic wast diet deed, sonder waen;</l>
<l>"Ic heb der doot wel verdient!"</l>
<l>Aldus mynden hy synen vrient,</l>
<l n="38360">Die hy voer hem selven mynde.</l>
<l>Mer Nisus, die hem niet en kende,</l>
<l>Stac Eurialus te dien tyde</l>
<l><pb n="3,294"/> Mitten sweerde doer die syde.</l>
<l>Doet viel hy voer Nisus oghen,</l>
<l n="38365">Dies niet en mochte wel ghedoghen;</l>
<l>Ghetaghens sweerts, valle alst valle,</l>
<l>Liep hy doer die ander alle.</l>
<l>Volchens sloech hy ende el engheen:</l>
<l>Hy wast die hem deed ween;</l>
<l n="38370">Mer hy sloech saen na hem.</l>
<l>Nisus seid: "Wolf, nu nem</l>
<l>"Den loen van mynen groten rouwen,</l>
<l>"Om dattu my hier daets scouwen</l>
<l>"Die doot van mynen lieve gheselle!</l>
<l n="38375"><milestone unit="fol" n="266v"/> "Nu maect u stat in die helle!</l>
<l>"Wreecke ic hem, so en roecke ic niet</l>
<l>"Wat myns lyfs daerna gheschiet!"</l>
<l>Volceus sloech hy daer tien tyden</l>
<l>Ontwee beid syn syden:</l>
<l n="38380">Daer verwan hy synen viant,</l>
<l>Mer selven bleef hy daer altehant.</l>
<l>                Dit was recht ter selver stonden</l>
<l>Dat die dach lichten begonde;</l>
<l>Doe quam ten heer die scaer groot</l>
<l n="38385">Ende brachten Volceus doot.</l>
<l>Groot was daer dat hantgheslach</l>
<l>Doe men Ramurce doot sach</l>
<l>Ende alt tfolc van synre tentte.</l>
<l>Die hoeftman van Laurente</l>
<l n="38390">Namen die twe diet hadden ghedaen</l>
<l>Ende staken haer hoefde op scachte saen.</l>
<l>Turnus was erre ende hy ontboot</l>
<l>Altesamen cleen ende groot,</l>
<l>Die in syn battaelgie waeren.</l>
<l n="38395">Troyenen quamen mitten haren</l>
<l>Wel ghewapent alle te muere:</l>
<l>Mer doe sy wisten die aventuere</l>
<l><pb n="3,295"/> Van den haren, ende sy saghen</l>
<l>Haer hoefde in scachten draghen,</l>
<l n="38400">Maecten sy groot hantgheslach;</l>
<l>Sy en hadden op dien dach</l>
<l>Niet gheswegen om dat misval,</l>
<l>Mer sy waeren so onledich al</l>
<l>Te verweren lyf ende eer.</l>
<l n="38405">Die basunen bliesen seer,</l>
<l>Want al tfolc te stryden quam.</l>
<l>Som maecten sy enen dam</l>
<l>Ende droeghen dracht te muerewert;</l>
<l>Som maecten sy mitter vaert</l>
<l n="38410">Lederen, daer sy totten tynnen</l>
<l>Soeken souden die van bynnen;</l>
<l>Mer die Troyene, die ter cuere</l>
<l>Houden consten stat ende muere,</l>
<l>Setten hem ghemeen ter weren</l>
<l n="38415">Mit spieten ende mit langhen speren,</l>
<l>Ende worpen uytten toerne stene</l>
<l>Op dat volc groot ende clene.</l>
<l>Ten is man onder der sonnen</l>
<l>Die u dat beduden connen</l>
<l n="38420">Hoeveel daer bleven Ruseliene.</l>
<l>Aver enen hoep so vielder tiene;</l>
<l>Die fosseide worden saen</l>
<l>So vol, men mochter aver gaen.</l>
<l>                Aen die ander syde vacht</l>
<l n="38425">Mensencius mit groter cracht;</l>
<l>Syn volc begond den muer te breken:</l>
<l>Enen hameyde had hy ontsteken</l>
<l>Die op een brugghe stoet,</l>
<l>Vast ende uyttermaten goet.</l>
<l n="38430">Daer vochten die van Angilline</l>
<l>Ende van Fromie mit groter pyne.</l>
<l>Mesapus riep haer heer</l>
<l><pb n="3,296"/> Dat men brachte lederen meer.</l>
<l>Die Troyene hielden den toren,</l>
<l n="38435">Menich mensche starf daervoren,</l>
<l>Sy scoten seer ten vinsteren uyt.</l>
<l>Turnus hoerde dat gheluyt,</l>
<l>Hy quamder toe ende halp ontsteken</l>
<l>Den toern ende die brugghe breken.</l>
<l n="38440">So dat die toern ontsteken wert,</l>
<l>Sulc ontliep af mitter vaert;</l>
<l>Alle en mochten sy niet ontflien:</l>
<l>Enen val gaf hy mittien,</l>
<l>Ghelyc oft waer een donreslach.</l>
<l n="38445">Al dat in den toern lach</l>
<l>Viel doot ende ontwe die tor,</l>
<l>Sonder alleen Helenor</l>
<l><milestone unit="fol" n="267r"/> Ende Licus: alleen dese twee</l>
<l>Bleven te lyve ende niet mee.</l>
<l n="38450">Mer dat was een cortte stonde;</l>
<l>Helenor sach dat hy en conde</l>
<l>Niet ontgaen, hy en moster blyven;</l>
<l>Onder den sweerden ende knyven</l>
<l>Ghinc hy lopen ende anders niet</l>
<l n="38455">Dan die ever doet opten spiet;</l>
<l>Hy sloech doot der viande drie,</l>
<l>Eer hy oec ghevelt wert nie.</l>
<l>                Licus waenden ontlopen wel,</l>
<l>Want hy was uyttermaten snel,</l>
<l n="38460">Die hant boot hy ende liep ten muere:</l>
<l>Had hy ghehadt die aventuere</l>
<l>Dat men syns had worden ghewaer,</l>
<l>So en waer hy niet bleven daer.</l>
<l>Turnus sach waer hy henen liep;</l>
<l n="38465">Hy reet hem na ende riep:</l>
<l>"Waer wilstu? waenstu ons ontvlien?</l>
<l>"Dat en mach dy niet gheschien!"</l>
<l><pb n="3,297"/> Al daer hy aen den muere hinc,</l>
<l>Doerliep hy den jonghelinc</l>
<l n="38470">Ende sloech hem altemael in stucken;</l>
<l>Mer gheworpen was hy ducke</l>
<l>Op synen helm wel na duere</l>
<l>Eer hy cond comen van den muere.</l>
<l>Die Ruseliene worden fier</l>
<l n="38475">Ende droeghen aen die poerten vier.</l>
<l>Ylomeus werp af stene:</l>
<l>Daer en was engheen so clene,</l>
<l>Die X man opheffen mochten;</l>
<l>Wat dat sulcke steen gherochten</l>
<l n="38480">Most ommer ter eerden vallen.</l>
<l>Dus hielden syt voer hem allen.</l>
<l>Die poerte, wast hem lief of leet,</l>
<l>Becoften wel hondert, na dat ic weet,</l>
<l>Van den fellen Ruselienen.</l>
<l n="38485">Die Troyene verloren hem tienen.</l>
<l>Capis ende Sargius</l>
<l>Deedt wel ende Pandarus,</l>
<l>Des conincs neve van Cecilen,</l>
<l>Die te Troyen lach langhe wilen.</l>
<l n="38490">Buten deedt wel Turnus die heer</l>
<l>Ende scoet menghen scarpen speer</l>
<l>Op hem die ten tintten stonden.</l>
<l>Mensencius maecten daer diepe wonden,</l>
<l>Mit eenre slingher werp hy loot,</l>
<l n="38495">Dien hy gheraecten bleef ommer doot.</l>
<l>                Als men dus mit groter cracht</l>
<l>Buten ende bynnen vacht,</l>
<l>Quam Aschanius ten muere;</l>
<l>Hout was hem die aventuere,</l>
<l n="38500">Want daer deed hy syn beghyn.</l>
<l>Onverveert was hem syn syn,</l>
<l>Al en was hy niet out van jaeren.</l>
<l><pb n="3,298"/> Onder alle die ander quam ghevaeren</l>
<l>Een jonghelinc, hiet Remulus,</l>
<l n="38505">Ridder uytte Turnus huys:</l>
<l>Synre suster had hy te wyve.</l>
<l>Lude riep hy: "Scaemt u, katyve,</l>
<l>"Dat ghy voer die Ruseliene,</l>
<l>"Twewerf beleghen Troyene,</l>
<l n="38510">"Niet en dort comen buten muere!</l>
<l>"Onse recht ende ons natuer</l>
<l>"Dat is al orloghe, des syt ghewes.</l>
<l>"Als hier een kynt ghebaeren es,</l>
<l>"Draghen vyt ter couder ryvieren:</l>
<l n="38515">"Om te maken van harder manieren,</l>
<l>"Wy legghen se in ysse ende in snee.</l>
<l>"Jonghelinge jaghen hier ommermee;</l>
<l>"In haer joecht leren sy ryden,</l>
<l>"Schieten ende hoe men sal stryden;</l>
<l n="38520"><milestone unit="fol" n="267v"/> "Ten XIJ jaeren vaeren sy mede</l>
<l>"Daer men vicht of beleecht een stede.</l>
<l>"Die oude en willen oec niet rusten,</l>
<l>"Hem en wil al strydens lusten.</l>
<l>"Mer ghy, Troyesche baroen,</l>
<l n="38525">"Ghy cleet u mit singlatoen</l>
<l>"Verweendelicke als een wyf!</l>
<l>"Mit weelden leid ghy u lyf.</l>
<l>"Uwe mouwen condy nauwe besten,</l>
<l>"Ende u houden bynnen vesten</l>
<l n="38530">"Dansen ende joyen maken;</l>
<l>"Trock mindy, dit syn die saken</l>
<l>"Die ghy leert uwen kynden;</l>
<l>"Ende laet den mannen stryts bewinden.</l>
<l>"Het is best dat ghys u vertiet!"</l>
<l n="38535">                Aschanius en conde niet</l>
<l>Ghedoghen dese avertale;</l>
<l>Enen baghe mit enen strale</l>
<l><pb n="3,299"/> Nam hy ende bat al den Gaden</l>
<l>Dat hy denghenen most doden;</l>
<l n="38540">Hy scoet hem mitten scarpen strale,</l>
<l>Doer thoeft gheraecten hy en wale,</l>
<l>Dat hy van den orsse vel.</l>
<l>Aschanius antwoerde wel:</l>
<l>"Du salt ontberen nu meer voert</l>
<l n="38545">"Te spreken spottelicke woert!</l>
<l>"Dese sunde is dy vergheven:</l>
<l>"Het heft dy na ghecost dyn leven.</l>
<l>"Die Troyenen, die verwonnen</l>
<l>"Twewerf syn ende vechten connen,</l>
<l n="38550">"Onbieden dit den Ruseliene,</l>
<l>"Dat sy aldus connen dienen".</l>
<l>Dit was dyerste vromichede</l>
<l>Die Aschanius ye ghedede.</l>
<l>                Mittien quamen die Troyen</l>
<l n="38555">Diet begherden aen te sien,</l>
<l>Ende daden hem rumen den muer,</l>
<l>Want die wych was daer suer:</l>
<l>Hem selven hadden sy liever veel</l>
<l>Taventueren in den nytspeel,</l>
<l n="38560">Dan haer kynt den jonghen heer.</l>
<l>Men scoet daer ende werp so seer,</l>
<l>Ten is gheen man die mitten monde</l>
<l>U die moert vertellen conde,</l>
<l>Die daer was op die fosseyde</l>
<l n="38565">Ende oec buten an der hameyde.</l>
<l>Pandarus ende Lucias,</l>
<l>Twe ghebroeder, mercten das</l>
<l>Dat die Ruseliene weken;</l>
<l>Ter poerten sy schier streken</l>
<l n="38570">Die haer hoede was.</l>
<l>Wyde ondeed se Lucias;</l>
<l>Sy ghingen slaen mit hare scaren</l>
<l><pb n="3,300"/> In beiden syden haer ende daren,</l>
<l>Om te wachten wie daerin soud gaen.</l>
<l n="38575">Die Latyne quamen saen</l>
<l>Daertoe ende die Ruseliene;</l>
<l>Daer velden hy der meer dan X werf tiene</l>
<l>In der poertten ten inghange.</l>
<l>Haer doot en merden niet langhe,</l>
<l n="38580">Men sloech se doot ende vertrat.</l>
<l>Pandarus die verweerden die stat</l>
<l>Ende syn broeder Lucias.</l>
<l>Het weec al dat voer hem was.</l>
<l>                Mittien quam Turnus niemaer,</l>
<l n="38585">Dat daer een poerte op waer</l>
<l>Ontdaen op die ander syde</l>
<l>Ende datter volc uyt quam te stryde;</l>
<l>Derwert voer hy mitter vaert.</l>
<l>Teghen hem quam op een paert</l>
<l n="38590">Wel opgheseten, des syt ghewes,</l>
<l>Een ridder, hiet Anchipates.</l>
<l>Sarpedoen had ghewesen</l>
<l>Syn vader; mer hy en can niet ghenesen</l>
<l>Van Turnus dat hy en ontmoet.</l>
<l n="38595"><milestone unit="fol" n="268r"/> Daer lach menich onder die voet</l>
<l>Daer sy beide aver reden,</l>
<l>Mit groter avermodicheden.</l>
<l>Anchipates bracht syn scacht,</l>
<l>Mer Turnus, dies luttel acht,</l>
<l n="38600">Stac hem daer mit ghewelde,</l>
<l>Sodat hy en in die poerte velde.</l>
<l>                Pandarus broeder, Lucias,</l>
<l>Stac hem, syt seker das,</l>
<l>Dat hy na die weer begaf.</l>
<l n="38605">Oec waeren sy der ghewroken af</l>
<l>Dat hy mit enen slinghersteen</l>
<l>Gheworpen was, die niet en was cleen,</l>
<l><pb n="3,301"/> Dat hem helm ende hoet scoerden al:</l>
<l>En had ghedaen dat ongheval,</l>
<l n="38610">Turnus en waer niet ontgaen,</l>
<l>Want sy hadden hem bestaen,</l>
<l>Dat hy van den synen veer was.</l>
<l>Mer, doe sy saghen dat Lucias,</l>
<l>Haer beste ridder, daer bleef doot,</l>
<l n="38615">Hadden sy den rouwe groot</l>
<l>Ende worden vluchtich altemale.</l>
<l>Pandarus die sach dit wale</l>
<l>Dat syn broeder was verslaghen,</l>
<l>Hy heft die poert toegheslaghen</l>
<l n="38620">Ende deed se wel vaste sluten.</l>
<l>Der synre bleefter veel buten,</l>
<l>Die onder die viande bleven;</l>
<l>Turnus mit veel synre neven</l>
<l>Heft hy besloten daerinne.</l>
<l n="38625">Dat was hem een swaer ghewynne.</l>
<l>Op een ors is hy gheseten,</l>
<l>Een speer nam hy die heer vermeten:</l>
<l>Syns broeders doot maecten hem erre.</l>
<l>Aen Turnus riep hy die was verre:</l>
<l n="38630">"Dyns en is niet, dat saldy schynen,</l>
<l>"Noch an der scoenre Lamynen,</l>
<l>"Noch aen die stede Ardea:</l>
<l>"Het is alom viant ver ende na,</l>
<l>"Ende du en cans ons niet ontgaen".</l>
<l n="38635">Turnus antwoerden saen:</l>
<l>"Doet dattu moghes ende dyn ghesellen!</l>
<l>"Ic waen, du souts noch huden tellen</l>
<l>"Prianus in cortter stonde,</l>
<l>"Dattu Achilles hier heves vonden!"</l>
<l n="38640">                Turnus was al sonder speer.</l>
<l>Pandrus setten hem ter weer</l>
<l>Ende stac hem doer den scilt van goude,</l>
<l><pb n="3,302"/> Weder Turnus woude of en Woude,</l>
<l>Dat hy den scilt daer most laten.</l>
<l n="38645">Turnus had een goet sweert uyttermaten</l>
<l>Ende, daer hy aver soud lyden,</l>
<l>Cloefden hy ten selven tyden</l>
<l>Dat hoeft datten jonghelinc</l>
<l>Aver beide die scouderen hinc.</l>
<l n="38650">Hy viel doot, mer die felle slach</l>
<l>Verweerden menghen diet sach,</l>
<l>Sodat alle die lude vloen.</l>
<l>Had Turnus ghedaen ontdoen</l>
<l>Die poerte, weet al sonder waen</l>
<l n="38655">Een en waer daer niet ontgaen:</l>
<l>Haer leste dach waer daer ghebleven.</l>
<l>Mer te nemen haer leven</l>
<l>Was altemale syn ghedochte:</l>
<l>So wien hy beryden mochte</l>
<l n="38660">Sloech hy doot al sonder weer.</l>
<l>Dus scoffierden een man dat heer.</l>
<l>                Nesteus ende Segrestus</l>
<l>Hoerden maer, dat Turnus</l>
<l>Selven waer bynnen der stat</l>
<l n="38665">Ende hyt algader maecten mat.</l>
<l>Derwert voeren sy, hoer ic tellen.</l>
<l>Doe vernamen sy haer ghesellen</l>
<l>Vliende; Nesteus riep seer:</l>
<l><milestone unit="fol" n="268v"/> "Waer wildy? Dat u Got onteer!</l>
<l n="38670">"Waer suldy ander veste vinden?</l>
<l>"Waer vliedy van uwen kynden?</l>
<l>"Scoffierdu allen dus een man,</l>
<l>"Die ons niet ontgaen en can,</l>
<l>"Want hy hierbynnen besloten es?</l>
<l n="38675">"Sal hy niet ontghelden des</l>
<l>"Dat hy ye in onse stede,</l>
<l>"Al sulcke moerdaet dede?</l>
<l><pb n="3,303"/> "Waerom en pensen wy niet om onse lande,</l>
<l>"Die wy verloren tot onser scande?</l>
<l n="38680">"Penst oec om Eneas,</l>
<l>"Die saen hier coemt, syt seker das!"</l>
<l>Doe scaemden hy hem ende keerden.</l>
<l>Diegheen die se gherne onteerden,</l>
<l>Dat is Turnus ende die syne,</l>
<l n="38685">Bestonden sy mit groter pyne.</l>
<l>Al syn lude sloeghen se doot,</l>
<l>Een en bleefter niet cleen noch groot.</l>
<l>Turnus begond selven te wyken,</l>
<l>Want hy sach comen op hem stryken</l>
<l n="38690">Nesteus, die hem, mit groten slaghen,</l>
<l>Syns levens deed wanhaghen.</l>
<l>Den helm had hy gheslaghen duer,</l>
<l>Dat was een grote aventuer.</l>
<l>Ter Tybre begond hy te tyden,</l>
<l n="38695">Want aen gheenre syden</l>
<l>En was die stat al onghemuert.</l>
<l>Nesteus ist diet aventuert</l>
<l>Ende stac onder hem doot syn pert.</l>
<l>Nu was Turnus yerst ververt:</l>
<l n="38700">Hy viel af in die ryvier,</l>
<l>Den Troyen ontswam hy schier,</l>
<l>Ghewapent al in syn ghegare.</l>
<l>Dat was den synen lieve mare</l>
<l>Die hem saghen, want cleen ende groot</l>
<l n="38705">Waenden dat hy waer doot.</l>
<l>                Aldus, nadien dat wyt weten,</l>
<l>Waeren die Troyen beseten</l>
<l>In die nuwe stat van Troyen.</l>
<l>Hem allen begans te vernoyen,</l>
<l n="38710">Dat niet en quam Eneas.</l>
<l>Mer sy waeren wel seker das,</l>
<l><pb n="3,304"/> Dat hy se ommer ontsetten soude.</l>
<l>Wie dat woude ofte en woude,</l>
<l>Hy most hem weren, want sy wel sien</l>
<l n="38715">Dat daer en is gheen ontflien.</l>
<l>Som hadden sy ghern ontstolen.</l>
<l>Die voerhoede was bevolen</l>
<l>Velarus ende Themeoen,</l>
<l>Haer broeder was Sarpedoen.</l>
<l n="38720">Steen dat sy droeghen ten muere</l>
<l>Ende weerden hem wel ter cuere.</l>
<l>Aschanius ghinc omtrent</l>
<l>Om te troesten syn convent.</l>
<l>Venynne deed hy die strale</l>
<l n="38725">- Hismarus conde dat wale, -</l>
<l>Dat costen menghen syn leven.</l>
<l>Nesteus, die was hem beneven</l>
<l>Ende Capus, die synt daerna</l>
<l>Die stat maecten van Capua</l>
<l n="38730">- Canpaenghien, dat goede lant</l>
<l>Was oec na hem ghenant, -</l>
<l>Dat waeren sy die hielden die stede.</l>
<l>                Nu hoert wat Eneas dede,</l>
<l>Dat ic hiervoeren achterliet.</l>
<l n="38735">Doe hy van Evander schiet,</l>
<l>Quam hy in Tierene ghevaeren.</l>
<l>Taracon ontfinc hem wel twaeren.</l>
<l>Talreyerst dat hy vernam</l>
<l>Wat hy wilde ende wan hy quam,</l>
<l n="38740">Ende wanen dat hy was ghebaren,</l>
<l><milestone unit="fol" n="269r"/> Heeft hy hem hulde gheswaren:</l>
<l>Mit hem allen die van Tierene</l>
<l>Ende van Etruris ghemene</l>
<l>Ende voerden mit hem ten selven tyden</l>
<l n="38745">Alle die hoghe lude van Lyden.</l>
<l><pb n="3,305"/> Mit scepe voeren sy buten omme.</l>
<l>Nu sal ic u noemen die somme</l>
<l>Van den scepe die mit hem quamen,</l>
<l>Vol van luden alle te samen,</l>
<l n="38750">Wie sy waeren ende hoe se hieten,</l>
<l>Die hem dies vernoyen lieten</l>
<l>Dat hem Turnus woud verdryven.</l>
<l>Hier laet ic van den orloech blyven.</l>
<l>                Nae dien dat ic vind bescreven,</l>
<l n="38755">Dyerste die hem hulpe woud gheven,</l>
<l>Dat was die coninc Messitus</l>
<l>- Aldus bescryvet Virgilius, -</l>
<l>Van Chosas der stat ghebaren.</l>
<l>Dusent had hy der uytvercaren</l>
<l n="38760">Ridderen in Eneas scharen.</l>
<l>                Oec quam der mit groter macht ghevaeren</l>
<l>Coninc Abas, van Pepulone,</l>
<l>Mit VJ hondert ridderen scone;</l>
<l>Ende IIJ hondert quam derna</l>
<l n="38765">Uyt enen lande hiet Yla,</l>
<l>Daer hy oec coninc aver was.</l>
<l>                Daerna quam, als ic las,</l>
<l>Mit M ridderen die men mach prysen,</l>
<l>Uyt eenre stat die men hiet Pyse,</l>
<l n="38770">Die coninc - wiste, des heb hy danc,</l>
<l>Wat beduden der voghel sanc;</l>
<l>In synen tyden was des lants heer</l>
<l>Niemant die waersegghens wiste meer. -</l>
<l>                Astur die coninc quam daerna</l>
<l n="38775">Uytter stat van Eruscha.</l>
<l>Drie C ridderen waeren hem mede</l>
<l>Uyt synen lande, uyt synre stede.</l>
<l>                Enpano, coninc van Liguere,</l>
<l>Was dermede, scryft die scryftuere.</l>
<l n="38780">Al was syn schaer cleen,</l>
<l><pb n="3,306"/> Hy was meer te ontsien alleen</l>
<l>Dan enich coninc, weet voerwaer.</l>
<l>                Coninc Mantas was daernaer,</l>
<l>Die Mante maecten die poert,</l>
<l n="38785">Daer men af bescreven hoert</l>
<l>Dat vroet was van mengher aert.</l>
<l>                Anletes, coninc van Betake,</l>
<l>Bracht om die selve sake</l>
<l n="38790">Vyt hondert ridderen. Daer en was heer,</l>
<l>Die Mensencius haten meer.</l>
<l>                Der scepe waeren als dertich,</l>
<l>Daerin stout volc ende gherechtich,</l>
<l>Die nuwe Troyen te hulpen quamen,</l>
<l n="38795">Wel ghewapent al te samen.</l>
<l>Sy hadden wel ter cuer den wynt,</l>
<l>Ende sy en letten niet en twint</l>
<l>Sy en voeren aver dach ende nacht</l>
<l>Ter Tybrewert mit hare cracht.</l>
<l n="38800">Doch dat sy mit eenre dagheraet,</l>
<l>Tyttelicke eer die sonne opgaet</l>
<l>Versaghen Troyen die nuwe stat.</l>
<l>Eneas die en was niet mat</l>
<l>Doe hy syn stat mochte sien.</l>
<l n="38805">Een teyken stac hy op mittien</l>
<l>Op synen mast, daer sy hem mede </l>
<l>Kennen mochten in syn stede</l>
<l>Die Troyenen dat hy quam.</l>
<l>Tierst dat ment in die stat vernam,</l>
<l n="38810">Waeren sy uyttermaten vroe;</l>
<l>Sy weerden hem van nuwes doe,</l>
<l>Dat men wel mocht kynnen</l>
<l>Dat sy vercoent waeren bynnen.</l>
<l><milestone unit="fol" n="269v"/> Wonder haddens die Latyne,</l>
<l n="38815"><pb n="3,307"/> Dat sy eer der sonnenschyne</l>
<l>Die haven saghen begreven</l>
<l>Ter zeewert mit veel scepen</l>
<l>Ende veel ghewapens volcs daerin.</l>
<l>Nochtan en was in synen syn</l>
<l n="38820">Turnus een twint niet verveert.</l>
<l>Hy hiet se porren derwert</l>
<l>Die scepe te weren uytten lande;</l>
<l>Hy riep: "Hier syn uwe viande,</l>
<l>"Die ghy hier siet, die goede, die scone</l>
<l n="38825">"Eneas, Anchises soene.</l>
<l>"Elc man pense om syn kynt</l>
<l>"Of wyf, om maghe die hy mynt!</l>
<l>"Loepen wy ter zee ende elc ghemoete</l>
<l>"Synen man eer hy ghevest die voete.</l>
<l n="38830">"Daventuer is hem hout</l>
<l>"Wat man can wesen stout!"</l>
<l>Bynnen dien beriet hy hem das,</l>
<l>Wie hy woude dat hy was</l>
<l>Die mit hem soud ter zeewert ryden,</l>
<l n="38835">Teghen Eneas stryden;</l>
<l>Wat volc dat hy oec woude</l>
<l>Die de stat buten hoeden soude,</l>
<l>Dat men van achter niet op hem en strede.</l>
<l>Mer, eer coemt ter vespertede,</l>
<l n="38840">Sal die uytganc van der stede</l>
<l>Wyt ghenoech syn mit goeden vrede.</l>
<l>                Eneas die deed saen</l>
<l>Syn volc uytten scepe gaen,</l>
<l>Orse opslaen, mulen ende perden.</l>
<l n="38845">Sulc begheerden tlant so herden,</l>
<l>Dat hy uyt spranc ende op swam;</l>
<l>Sulc was die ghemekelic uyt clam.</l>
<l>Traton liet tseyl staen in den top</l>
<l><pb n="3,308"/> Ende seilden in dat orloech op,</l>
<l n="38850">Op tlant, sodat die scepe braken.</l>
<l>Hy achten luttel sulcker saken</l>
<l>Dat sy alle in stucken scuerden.</l>
<l>Sy diet gherne aventuerden</l>
<l>Liepen op tlant te ors ende te voet</l>
<l n="38855">Mit herden groten avermoet.</l>
<l>                Turnus quam mit eenre scaeren</l>
<l>Den volcke te ghemoet dare.</l>
<l>Mer, dierste die daer ghereet was</l>
<l>Dat was van Troyen Eneas.</l>
<l n="38860">Een Latyn, hiet Thereon,</l>
<l>Die hem te voren woude doen,</l>
<l>Stac op Eneas mitten speer,</l>
<l>Mer dat was syn leste weer:</l>
<l>Eneas, die coen, die milde,</l>
<l n="38865">Stacken doer halsberch ende doer scilde,</l>
<l>Dat hy doot ter eerden vel.</l>
<l>Dat sweert trac hy, dat sneet wel:</l>
<l>Hy sloechter enen mede, hiet Lycan,</l>
<l>Daertoe den starcken gygan,</l>
<l n="38870">Die to voren altemale</l>
<l>Mit synen sweerde van fynen stale</l>
<l>Al tfolc versloech dat voer hem quam.</l>
<l>Mittien tors mit sparen nam</l>
<l>Turnus ende reet op Enease,</l>
<l n="38875">Die syns niet en acht een blase:</l>
<l>Hy had een sweert, Turnus een spiet</l>
<l>Die syns en misten niet.</l>
<l>Hy stacken af dat hy daer vel,</l>
<l>Mer, eer hy mocht ontryden wel,</l>
<l n="38880">Was syn ors ghesteken doot.</l>
<l>Daer bleef hy mede in die noot.</l>
<l>Eneas was eer opgheseten;</l>
<l>Des stekens en can hy niet vergheten,</l>
<l><pb n="3,309"/> Die hem coninc Turnus gaf:</l>
<l n="38885">Dat hy was ghevallen af,</l>
<l>Socht hy en daer mit broedere sevene,</l>
<l>Alle vromich van haren levene,</l>
<l><milestone unit="fol" n="270r"/> Die hem schier te hulpen quamen.</l>
<l>Turnus ridder al te samen</l>
<l n="38890">Hielden hem daer swaer ghemoet,</l>
<l>Sy dreven weder aver voet</l>
<l>Totten synen al op die zee.</l>
<l>Nochtant sloech hy der broeder twee.</l>
<l>Doch dat Turnus ende die syne,</l>
<l n="38895">Die Ruseliene ende die Latyne,</l>
<l>Vercoeverden, want Mensencius</l>
<l>Quam daer ende syn soen Lausus.</l>
<l>                Lausus stac enen ridder doot,</l>
<l>Des had Eneas rouwe groot:</l>
<l n="38900">Dnopus hiet hy, van Troyen.</l>
<l>Lausus en liets hem niet vernoyen,</l>
<l>Ic waen men hem den prys best gheve.</l>
<l>Halesus, Aghamennons neve,</l>
<l>Quam daer ende Mesapus mede,</l>
<l n="38905">Daer men veel mit wapen deede.</l>
<l>Nu vloen Troyen, nu die Latyne,</l>
<l>Aen beiden syden was grote pyne.</l>
<l>Eneas volc toech uytter zee.</l>
<l>Opten over myn noch mee</l>
<l n="38910">Was die stryt. Trachon quam uyt</l>
<l>Ende Pallant, die groot gheluyt</l>
<l>Maecten mit haeren lieden.</l>
<l>Trachon deed dat sy verschieden</l>
<l>Dese scaeren di so dicke waeren.</l>
<l n="38915">Lausus stac al sonder spaeren</l>
<l>Dat hy voer den vader vel.</l>
<l>So seer en hate hy niemant el,</l>
<l>Mer hy wert achterwert ghedreven</l>
<l><pb n="3,310"/> Ende hadder na ghelaten tleven.</l>
<l n="38920">                Alle die lude die Pallant</l>
<l>Had ghebracht daer aen tlant</l>
<l>Weken ende waeren vervaert.</l>
<l>Mer Pallant riep: "Wat is dat u dert,</l>
<l>"Edel ridders van Archaden?</l>
<l n="38925">"Ic bid u doer Evanders daden,</l>
<l>"Die wile menghe seghe vacht,</l>
<l>"Ende doer my of ghy myns yet acht</l>
<l>"Dat ghy my hier niet en ontvliet!</l>
<l>"Proeft ter zeewert ende siet,</l>
<l n="38930">"Derwert en is gheen ontgaen.</l>
<l>"Volghet my, wy sullen slaen,</l>
<l>"Ist dat ghy my wilt betrouwen.</l>
<l>"Enen wech doer die viande houwen,</l>
<l>"Dit is myn yerste beghyn!"</l>
<l n="38935">Mittien reet die deghen in</l>
<l>Ende velden al dat voer hem quam;</l>
<l>Also als ic int boec vernam,</l>
<l>So sloech hy de X<hi rend='sup'>d</hi><hi rend='sup'>e</hi> doot,</l>
<l>Die te voren eer groot</l>
<l n="38940">Hadden bejaghet in anderen stryden.</l>
<l>Hem volgden aen eenre syden</l>
<l>Syn lude van Archaden,</l>
<l>Diet uyttermaten wael daden,</l>
<l>Ende al by haers heren doecht.</l>
<l n="38945">Die Troyene worden verhoecht,</l>
<l>Die van Liden ende van Tierene,</l>
<l>Van Pallants doecht allene.</l>
<l>En had Halesus ghedaen,</l>
<l>Die Ruseliene waeren ontdaen:</l>
<l n="38950">Hy wast die daer yerst omkeerde.</l>
<l>Daer waen ic dat die wych meerde.</l>
<l>                Pallant versach dat Halesus</l>
<l>Om hem quam ghekeert aldus,</l>
<l><pb n="3,311"/> Ende syn ridderen af sloech,</l>
<l n="38955">Swaerlicke hy dat verdroech:</l>
<l>Dat ors sloech hy mitten sparen.</l>
<l>Halesus sach dat wel te voren</l>
<l><milestone unit="fol" n="270v"/> Dat hy hem meynde mitten speer,</l>
<l>Hy setten hem weder ter weer.</l>
<l n="38960">Elc vercoes den anderen wel,</l>
<l>Mer coninc Halesus misvel,</l>
<l>Pallant gheraecten hem wel ter cuer,</l>
<l>Scilt ende halsberch stac hy duer,</l>
<l>Dat hem tponjoen achter uyt ghinc.</l>
<l n="38965">Dat was twaeren een dinc</l>
<l>Dat seer prysden Eneas,</l>
<l>Want hy syn meeste viant was.</l>
<l>Die scaren vielen daer te samen,</l>
<l>Die van beiden syden quamen.</l>
<l n="38970">Archaden bleven ende Tierene</l>
<l>Verslaghen ghinder al ghemene,</l>
<l>Latyne ende Ruseliene</l>
<l>Ende daertoe veel Troyene.</l>
<l>Lausus die jonghe ende Pallant</l>
<l n="38975">Versamenden daer mitter hant,</l>
<l>Twe jonghelinghe van eenre oude,</l>
<l>Die men mit recht prysen soude.</l>
<l>Mer Lausus en waer niet ontgaen,</l>
<l>En had Turnus selve ghedaen,</l>
<l n="38980">Die quam rydende ghinder doer theer,</l>
<l>Grymmenden alsoft waer een beer,</l>
<l>Die syn jonghen had verlaren.</l>
<l>Om Halesus had hy toren,</l>
<l>Die verslaghen lach op tfelt;</l>
<l n="38985">Hy penst dat diegheen ontgelt</l>
<l>Die hem dede sulcken toren.</l>
<l>Pallant heft hy vercoren,</l>
<l>Die hem den scaden had ghedaen,</l>
<l><pb n="3,312"/> Ende hy vercoes hem weder saen.</l>
<l n="38990">Haer speren lieten sy sincken,</l>
<l>Niemant en woud den anderen wincken;</l>
<l>Die orsse liepen al dat sy mochten,</l>
<l>Die se schier te samen brochten.</l>
<l>Pallant brac synen scilt ontwe,</l>
<l n="38995">Al had Turnus een deel wee;</l>
<l>Hy stacken baven der sadelscelle</l>
<l>Des ghetrouwe Eneas gheselle,</l>
<l>Dat hem dat speer ten rugghe uyt woet:</l>
<l>Aldaer viel die ridder goet</l>
<l n="39000">Doot, dat scade was, Gotweet.</l>
<l>Turnus spranc op hem ghereet.</l>
<l>Fellicke sprac hy: "Ghy Archaden,</l>
<l>"Ducke heb ic u verladen!</l>
<l>"Segt Evandre dat ic hem sinde</l>
<l n="39005">"Dese ghifte van synen kynde,</l>
<l>"Want hys wel heft verdient.</l>
<l>"Omdat hy was Eneas vrient,</l>
<l>"Heeft hy nu dit ghewyn:</l>
<l>"Hem wordes eer meer eer myn!"</l>
<l n="39010">Doe quam hy van Pallants syde</l>
<l>Tgordel mitten dieren ghesmide,</l>
<l>Dat Arague, die welgheraecten,</l>
<l>Wylen synen vader maecten.</l>
<l>Het was menghe marc weert.</l>
<l n="39015">Turnus had oec langhe begheert,</l>
<l>Dies was hy vro dat hyt wan.</l>
<l>Mer noch coemt hier een tyt an,</l>
<l>Dat hy begheren sal uyttermaten,</l>
<l>Dat hyt hem had ghelaten.</l>
<l n="39020">So blynt is des menschen syn,</l>
<l>Hy waent altoes dat hem ghewyn</l>
<l>Te vromen ommer comen sal:</l>
<l>Neent, het wort somtyt misval.</l>
<l><pb n="3,313"/>                 Die Archaden misbaerden seer.</l>
<l n="39025">Op synen scilt namen sy den heer,</l>
<l>Sy droeghen hem uytten fellen stryde:</l>
<l>Haer screyen mocht men horen wyde.</l>
<l>"O wy!" riepen sy, "wat rouwen</l>
<l>"Sal die oude Evander scouwen</l>
<l n="39030">"Aen Pallant, syn eyghen kynt!</l>
<l>"Hy hadden hier te stryde ghesent,</l>
<l><milestone unit="fol" n="271r"/> "Dat dit was die yerste dach</l>
<l>"Daer syn prys aen ghelach,</l>
<l>"Te wynnen der werlt eer.</l>
<l n="39035">"Mer dat is te claghen seer,</l>
<l>"Dat dyn eynde ende dyn beghyn</l>
<l>"Op enen dach ghinc uyt ende in.</l>
<l>"Doch heefstu der Ruseliene</l>
<l>"Verslaghen meer dan X werf X<hi rend='sup'>n</hi><hi rend='sup'>e</hi>!"</l>
<l n="39040">                Doe Pallant dus verslaghen wert</l>
<l>Worden die Archaden vervaert</l>
<l>Ende dat volc van Tierene,</l>
<l>Aver voet vloen sy ghemene.</l>
<l>Mer dat een bade doe quam der was</l>
<l n="39045">In den stryde Eneas,</l>
<l>Ende hem brachte droeve maer,</l>
<l>Verlaeren had Eneas aldaer.</l>
<l>Seer vererret uyttermaten</l>
<l>Maecten Eneas een strate</l>
<l n="39050">Doer die Latyne ende Ruseliene.</l>
<l>Turnus begheerden hy te siene:</l>
<l>Hy en docht altoes niet anders</l>
<l>Dan om dat edel kynt Evanders,</l>
<l>Dien hem die vader beval.</l>
<l n="39055">Hy penst dat hy en noch wreken sal.</l>
<l>Ufeus, die coninc van Versa,</l>
<l>Was mitten synen hem te na;</l>
<l>Eneas die riep altehant:</l>
<l><pb n="3,314"/> "Neem daer wrake, lieve Pallant!"</l>
<l n="39060">Hem vieren die Ufeus waeren beneven</l>
<l>Nam hy mitten sweerde tleven;</l>
<l>Ufeus weec selver achterwert.</l>
<l>Een ridder sat daer op een pert</l>
<l>- Heet Mago -, stac hem mit crachten</l>
<l n="39065">Doer den scilt mit enen scachten,</l>
<l>Dat hy achterwert oec helden.</l>
<l>Mer, dat hy en niet en velden,</l>
<l>Sal hem costen saen syn leven.</l>
<l>Eneas hevet tsweert verheven;</l>
<l n="39070">Mago hielt op syn hande,</l>
<l>"Ghenade", bat hy, - dat was scande -</l>
<l>"Eneas, doer die siele dyns vaders!</l>
<l>"Ghenade myns ende neemt algader</l>
<l>"Den scat, dat silver ende dat gout,</l>
<l n="39075">"Dat ic heb in myn ghewout,</l>
<l>"Want ic heb groten scat.</l>
<l>"Aen myn doot, nu merct dat,</l>
<l>"So leghet dy een cleen ghewyn;</l>
<l>"Wat heefstu viande te myn?"</l>
<l n="39080">Eneas sprac mit erren moede:</l>
<l>"Vaer bynnenwert mit dynen goede,</l>
<l>"Onderve dyn kynder niet!</l>
<l>"Turnus heft my sulc verdriet</l>
<l>"Ghedaen, du moets altehant</l>
<l n="39085">"Ontgelden dat doot is Pallant!"</l>
<l>Eneas liet blyven die tale,</l>
<l>Thoeft mitten helm altemale</l>
<l>Sloech hy hem af: daer viel hy neder.</l>
<l>Die Archaden vercoeverden weder,</l>
<l n="39090">Die Tierene ende die Troyene;</l>
<l>Oec verloeren die Ruseliene,</l>
<l>Voer Eneas soe vloot al.</l>
<l>Mer der quamen al vers int dal</l>
<l><pb n="3,315"/> Ceculus van Prenestyne,</l>
<l n="39095">Umbro, die bisscop, ende die syne,</l>
<l>Dat was tfolc van Marubia,</l>
<l>Ende volgden haeren bisscop na.</l>
<l>Daerquicus, een stout Troyene,</l>
<l>Heeft die schaer versiene:</l>
<l n="39100">Den synen woud hy maken moet,</l>
<l>Nu verneemt wat hy dertoe doet:</l>
<l>Onverveert mit enen speer</l>
<l>Ghemoeten hy al dat grote heer,</l>
<l>Den alrevorsten stac hy duer.</l>
<l n="39105">Hem was hout die aventuer.</l>
<l><milestone unit="fol" n="271v"/> Mittien trac hy uyt dat sweert,</l>
<l>Hy sloech haer ende derwert,</l>
<l>Dat hy gheraecten was ommer doot.</l>
<l>Doer syn vromicheit groot</l>
<l n="39110">Volgden hem aen al dat heer:</l>
<l>Sy daden herde grote weer.</l>
<l>In beiden syden daer bleef staende</l>
<l>Die wych, joesterende ende slaende;</l>
<l>In beiden syden was groot verlies.</l>
<l n="39115">Mer Eneas, die mercten dies,</l>
<l>- Hy was diegheen die tbeste dede, -</l>
<l>Sy en conden hem gheen stede</l>
<l>Umbro gehouden noch die syne,</l>
<l>Noch Ceculus van Prenestyne.</l>
<l n="39120">Wyken deed se Tarquicus.</l>
<l>Mer die coen Lutagus</l>
<l>Ende Liger, syn broeder, mede</l>
<l>Van Prenestyne uytter stede,</l>
<l>Hielden tfelt daer langhe wile.</l>
<l n="39125">Liger maecten syn ghile,</l>
<l>Hy seid: "Hoert my, Eneas,</l>
<l>"Ic wille dattu mercke das,</l>
<l>"Die scade die Achilles</l>
<l><pb n="3,316"/> "Ghedaen heft ende Dyomedes,</l>
<l n="39130">"Die sal men dy nu hier vernuwen.</l>
<l>"Dit lant en constu niet verduwen.</l>
<l>"Du vonts hier wych, al waeren wy doot!"</l>
<l>Eneas en sprac cleen of groot,</l>
<l>Hy nam den scacht onder den arm.</l>
<l n="39135">Lutagus - dat was ontfarm -</l>
<l>Becofte gheen avertale:</l>
<l>Hy doerreet hem altemale.</l>
<l>Eneas sprac: "Het heft becocht</l>
<l>"Dyn broeder, dat noch ye besocht</l>
<l n="39140">"Wert van den verdreven Troyen!</l>
<l>"Her Liger, nu sal ic u dienen!"</l>
<l>- "Ay! Neen!" sprac hy, "hebts myns ghenade,</l>
<l>"Edel Troyen. Van dynen dade,</l>
<l>"Sal dynen naem te meerre wesen,</l>
<l n="39145">"Ist dattu wilt laten ghenesen</l>
<l>"Denghenen die dy ghenade bit!"</l>
<l>Eneas die verhoerde dit</l>
<l>Ende sprac: "En weetstu niet wale</l>
<l>"Dattu my spraecks al ander tale?</l>
<l n="39150">"Laet dynen broeder niet in den noot.</l>
<l>"Sterft mit hem: hy is doot!"</l>
<l>Hy nam tsweert ende stacken duer:</l>
<l>Dus verghinc Ligras aventuer.</l>
<l>                Mittien dat Eneas dus vacht</l>
<l n="39155">Quam in theer, mit groter cracht,</l>
<l>Aschanius ende alle die scaren,</l>
<l>Die mit hem beseten waeren.</l>
<l>Ondanc hebben se die se besaten.</l>
<l>Daer was die wych groot uyttermaten</l>
<l n="39160">Ende bleef in beiden syden staende.</l>
<l>Eneas, die niet en waende</l>
<l>Ghewreken synen groten moet,</l>
<l>Turnus en quam in syn ghemoet</l>
<l><pb n="3,317"/> Die Pallant had versleghen,</l>
<l n="39165">Doe hy en sach comen teghen,</l>
<l>Riep hy lude: "Turnus, Turnus!</l>
<l>"Sal men Lamynen wynnen dus,</l>
<l>"Dat men kynder slaet ter doot!</l>
<l>"Pallant en was niet groot</l>
<l n="39170">"Noch starc ghenoech van u te slaen!</l>
<l>"Sydy comen om prys te ontfaen?</l>
<l>"Coemt haer, moegdy my verwynnen,</l>
<l>"Tlant blyft u al mit mynnen."</l>
<l>Turnus sprac: "Her Eneas,</l>
<l n="39175">"Wy proeven dan wies scout dattet was,</l>
<l>"Dat Anchises was verdreven</l>
<l>"Tweewerf tslants in synen leven!"</l>
<l><milestone unit="fol" n="272r"/>                 Mitten sweerde vielen sy te samen.</l>
<l>Diegheen die mit hem quamen</l>
<l n="39180">Maecten een plaetse wyt.</l>
<l>Noit en sach man sulcken stryt</l>
<l>Als daer was tusschen hem tween:</l>
<l>Dat bloet ran hem neven die been,</l>
<l>So dattet hem droep van den sparen.</l>
<l n="39185">Eneas, waen ic, hadt verlaren,</l>
<l>Mer Turnus brac syn sweert;</l>
<l>Doe most hy vlien achterwert.</l>
<l>Eneas, die hem was ghenee,</l>
<l>Deed hem wycken totter zee;</l>
<l n="39190">Daer stont een scip te synen heyle,</l>
<l>Ghereet aen een roche steyle,</l>
<l>Daer spranc hy in ende niemant mee</l>
<l>Mit hem dan ridders twee,</l>
<l>Die tscip van den lande staken</l>
<l n="39195">Ende tseil aen den mast optraken.</l>
<l>Ter zeewert dat hy ontvlo;</l>
<l>Des was Eneas onvro,</l>
<l>Mer syn volc dat hy daer liet,</l>
<l><pb n="3,318"/> Dat doerreet hy al als riet.</l>
<l n="39200">Veel versloech hy der van dien.</l>
<l>Turnus en wist waer ontflien</l>
<l>Of waer havenen ver noch na</l>
<l>Dan in syn stat te Ardea,</l>
<l>Ende dier was hy een deel ver.</l>
<l n="39205">Droeve was hy ende er,</l>
<l>Want hy en waenden altoes niet,</l>
<l>Wat hy in den wyghe liet,</l>
<l>Ten waer altemale doot,</l>
<l>Starc, cranc, cleen ende groot.</l>
<l n="39210">Een oghe en weer der niet ontgaen,</l>
<l>En had Mensencius ghedaen:</l>
<l>Hy wast die al tfolc verscaerden</l>
<l>Dat hem, om dit misval, vervaerden,</l>
<l>Ende troeste se op die Troyene,</l>
<l n="39215">Die den stryt daer hadden te siene.</l>
<l>Op Mensencius quamen Tierene,</l>
<l>Die hem haten alle ghemene,</l>
<l>Sy scoten op hem ende staken.</l>
<l>Daer waen ic dat die scachte braken,</l>
<l n="39220">Mer dat en duden cleen of groot.</l>
<l>Enen Troyen sloech hy doot,</l>
<l>Dat Parys even oude was,</l>
<l>Een stout ridder ende hiet Mynas:</l>
<l>Dat was Eneas een droeve maer.</l>
<l n="39225">Mensencius voer in dier ghebaer</l>
<l>Als die ever doet voer den honden,</l>
<l>Ende maecten menghe diepe wonden</l>
<l>Mit synen hande aen elcke syde</l>
<l>Ende maecten een plaetse wyde,</l>
<l n="39230">Mensencius, den vorste,</l>
<l>Dat hem niemant ghenaken en dorste,</l>
<l>Noch mit sweerde, noch mit speer:</l>
<l>Sy scoten ende daden gheen ander weer.</l>
<l><pb n="3,319"/> Een hiet Arcoen, een Troyen,</l>
<l n="39235">Scames hem ende heft versien,</l>
<l>Op Mensencius liet hyt lopen.</l>
<l>Ic waen dat hyt moet becopen:</l>
<l>Mensencius die stacken al duer;</l>
<l>Soe deed hy oec ter selver uyer</l>
<l n="39240">Enen anderen - hiet Orades, -</l>
<l>Mer hy sprac, gheloeft my des:</l>
<l>"Mensencius, men sal my ghern wreken,</l>
<l>"Du en salt niet langhe na my steken.</l>
<l>"Die selve doot is dy wel na,</l>
<l n="39245">"Die ic sal smaken, als du wils. Sla!"</l>
<l>Hy antwoerden: "Ic en roec dy niet.</l>
<l>"Vaer voren oec, wat myns gheschiet!"</l>
<l>Die Troyene, die seer vochten,</l>
<l>souden vlien, wert dat sy mochten,</l>
<l n="39250"><milestone unit="fol" n="272v"/> Ende hem ontfaeren die scaren.</l>
<l>Mensencius scaemden hem tontfaren.</l>
<l>Ende Eneas, diet vernamt,</l>
<l>Hy woud hem wreken als die hem scaemt,</l>
<l>Ende quam ghereden van der zee.</l>
<l n="39255">Syn verlies dat deed hem wee.</l>
<l>Hem wonderden, synt Turnus vlo,</l>
<l>Dat hem Mensencius also</l>
<l>Weren dorst ende hem ontbeiden.</l>
<l>Eneas toech syn sweert van sceyden,</l>
<l n="39260">Dat heft Mensencius vernomen</l>
<l>Ende wil teghen hem comen.</l>
<l>                "Lausus," sprac hy, "lieve kynt,</l>
<l>"Siet waer hy coemt diet al verslint.</l>
<l>"Die scoen wapenighe van Troyen</l>
<l n="39265">"Sal ic u gheven mit joyen."</l>
<l>Doe liet hyt op Eneas lopen.</l>
<l>Een, hiet Auctor, salt becopen,</l>
<l>- Die Hercules had ghesyn;</l>
<l><pb n="3,320"/> Hy was ghetrouwe ende syn</l>
<l n="39270">Evander, daer hy mede was bleven,</l>
<l>Synt dat Hercules liet syn leven; -</l>
<l>Dien reet hy doer ende trac uyt dat speer.</l>
<l>Op Eneas was al syn gheer,</l>
<l>Daer brac hy op den scacht ontwee.</l>
<l n="39275">Mer Eneas die deed hem wee,</l>
<l>Hy reet hem die lancken duer;</l>
<l>Dat trinsoen bleef ter selver uyer</l>
<l>In syn lyf. Mensencius vel.</l>
<l>Eneas die behaghedet wel,</l>
<l n="39280">Ende hy vinc tehant ten sweerde;</l>
<l>Al daer hy lach al van den peerde</l>
<l>Quam hem Lausus saen te hulpen;</l>
<l>Hy waenden den vader die wonden stulpen</l>
<l>Ende heft hem opghegeven,</l>
<l n="39285">Mer Eneas was hem beneven,</l>
<l>Diet hem perselicke aenlacht;</l>
<l>Als Mensencius dat sach,</l>
<l>Dat die soen wederstoet</l>
<l>Eneas, als ridder goet,</l>
<l n="39290">Omdat die vader soud ontfaren;</l>
<l>Mer hy was te cranc, twaren,</l>
<l>Te wederstaen Eneas slaghe.</l>
<l>Eneas die maecten claghe:</l>
<l>"Wat doetstu, kynt, du bist te stout,</l>
<l n="39295">"Du en hebbes teghen my gheen ghewout.</l>
<l>"Dyn daet cort dy dyn leven!"</l>
<l>Mittien heft hy tsweert verheven</l>
<l>Ende sloech hem ten scouderen in,</l>
<l>Dat syn sweert meer noch myn</l>
<l n="39300">Opten rieme wederstoet.</l>
<l>Dat randen hem in synen moet,</l>
<l>Hy sprac: "Ay! coen jonghelinc,</l>
<l>"Dat was een jaemerlic dinc,</l>
<l><pb n="3,321"/> "Dattu, doer dyns vaders leven,</l>
<l n="39305">"Aldus tyttelicke bist doot bleven!</l>
<l>"Ic en weet u wat doen teren,</l>
<l>"Mer ic ghebiede al den heren,</l>
<l>"Dat men dy laet dyn ghegaer.</l>
<l>"Tierst dat verwonnen dese scaer,</l>
<l n="39310">"Soe sal ic dy brenghen ter eerden</l>
<l>"Hoghelicke, na dyn weerden."</l>
<l>                Bynnen desen is Mensencius ontfaeren</l>
<l>Ende quam ten Tybre ghevaeren.</l>
<l>Hem wert ghetaghen uyt dat hout;</l>
<l n="39315">Mitter ryvieren claer ende cout</l>
<l>Deed hy wasschen syn wonden,</l>
<l>Mitten water in cortter stonden.</l>
<l>By hem stonden ridders veel</l>
<l>Ende seiden in desen nytspeel:</l>
<l n="39320">"Doet u uyt ende vaert in Laurenten,</l>
<l>"Laet ons om vrede perlementen.</l>
<l><milestone unit="fol" n="273r"/> "Turnus is ons selven ontvloen</l>
<l>"Doe hy twivelden om dit doen;</l>
<l>"Siet waer men hier brenct ghedraghen</l>
<l n="39325">"Lausus, den jonghen verslaghen!"</l>
<l>Hy wert verwoyt doe hyt becande,</l>
<l>Opwert boot hy syn hande</l>
<l>Ende riep: "O wy! Arm katyf,</l>
<l>"Lach my dus veel aen myn lyf,</l>
<l n="39330">"Lieve soen, dat ic dy</l>
<l>"Liet ontlyven voer my!</l>
<l>"Dyn doot, dat is myn leven!</l>
<l>"Mit recht soud ic hebben begheven</l>
<l>"Myn leven, soen, voer dat dyne!"</l>
<l n="39335">Doe richten hy hem mit groter pyne</l>
<l>Ende deed brenghen saen syn ors,</l>
<l>Dat hy niet en betroude wors</l>
<l>Dan Alexander Bucifalle.</l>
<l><pb n="3,322"/> Dit sprac hy daer syt hoerden alle:</l>
<l n="39340">"Ic heb gheleeft menghen dach,</l>
<l>"Ist dat ment voer lanc tellen mach</l>
<l>"Dit leven; doch in den moet</l>
<l>"Ic sal wreken myns kynts doot</l>
<l>"Aen des wreets Eneas hoeft,</l>
<l n="39345">"Of ic sterfder om, des gheloeft!</l>
<l>"Nummermeer en werd ic ghesien</l>
<l>"Onderdanich enighen Troyen!"</l>
<l>Mittien is hy opgheseten</l>
<l>Als een stout ridder vermeten;</l>
<l n="39350">In die hant nam hy een speer</l>
<l>Ende reet weder in dat heer,</l>
<l>Van scaemten ende van moede heet,</l>
<l>Verwoyt ende uyttermaten wreet.</l>
<l>"Eneas!" riep hy IIJ werf of meer,</l>
<l n="39355">Die talreyerst gaf den keer.</l>
<l>Dat hy en hoerde, des was hy vro;</l>
<l>Hy sprac: "Waenstu ontfaeren so?</l>
<l>"Du naems my myns lyves een sticke:</l>
<l>"Dat sal besterven du of icke,</l>
<l n="39360">"Want ic die doot niet en ontsie!"</l>
<l>Mittien woerde so nam hie</l>
<l>Syn speer ende liet op hem staen;</l>
<l>Eneas oec sonder waen</l>
<l>Vercoesen ende setten hem ter weer.</l>
<l n="39365">Mensencius die brac syn speer,</l>
<l>Mer Eneas, des gheloeft,</l>
<l>Gheraecten tors ende reet doer thoeft,</l>
<l>So dattet opten coninc vel.</l>
<l>Eneas beite ende deed niet el</l>
<l n="39370">Dat hy tsweert toech ende sloech doot</l>
<l>Den coninc, den heer groot,</l>
<l>Die te voren had eer ontfaen</l>
<l>In menghe wighe sonder waen.</l>
<l><pb n="3,323"/> Doe dat saghen die Latyne</l>
<l n="39375">En deed daer niemant langher pyne</l>
<l>Te verweren dat velt:</l>
<l>Sy vloen wech mit ghewelt,</l>
<l>Wast in bossche of in haghe,</l>
<l>Daer sy tlyf waenden ontdraghe,</l>
<l n="39380">Want die pade waeren hem cont.</l>
<l>Dus eyndet ter selver stont,</l>
<l>Daer Eneas den seghe ontfinc,</l>
<l>Recht als die sonne onder ghinc.</l>
<l>                Eneas deed ten anderen daghe</l>
<l n="39385">Royen op een grote haghe,</l>
<l>Daer een grote eycke in stont.</l>
<l>Hy deed se houwen, dat is wel cont,</l>
<l>Ende al haer telgre afslaen.</l>
<l>Die bade deed hy climmen saen</l>
<l n="39390">Mit Mensencius ghegare,</l>
<l>Ghelyc of hyt selver ware,</l>
<l>Scilt om den hals, tsweert aen die syde,</l>
<l>Te litteyken dat hy van den stryde</l>
<l><milestone unit="fol" n="273v"/> Seghe ghinder had ontfaen.</l>
<l n="39395">Doe riep hy tfolc te gader saen</l>
<l>Ende seid: "Ghy heren, des syt vro.</l>
<l>"Die dinc is vergaen also,</l>
<l>"Dat ons vrese mach syn cleen.</l>
<l>"Dit is Mensencius van Tiereen;</l>
<l n="39400">"Dit waeren die wapen die hy droech.</l>
<l>"Morghen sullen wy alle vroech</l>
<l>"Varen opten coninc Latyne,</l>
<l>"Die stat wynnen ende die syne.</l>
<l>"Mer huden meer moeten wy graven</l>
<l n="39405">"Die heren mit groter haven,</l>
<l>"Die mit ons tlant hebben ghewonnen</l>
<l>"Mit haeren bloede. Wy moghens hem gonnen</l>
<l><pb n="3,324"/> "Gherne: het is doch die leste eer</l>
<l>"Die wy hem doen ommermeer.</l>
<l n="39410">"Mer tierst wil ic dat Pallant</l>
<l>"Neem, den stoutten serjant,</l>
<l>"Die ons die aventuer nam,</l>
<l>"Die ons swaer was ende gram,</l>
<l>"Ende men hem te synen vader draghe,</l>
<l n="39415">"Ende laet hem dryven syn claghe</l>
<l>"Aver syn kynt ende syn misbaer.</l>
<l>"Al is syn verlies seer swaer,</l>
<l>"Syn troest die sal wesen groot,</l>
<l>"Omdat Mensencius is doot."</l>
<l n="39420">                Mittien ghinc hy totten doden,</l>
<l>Daer die Archaden mit haeren noden</l>
<l>Om hem dreven groot misbaer.</l>
<l>Ende, doe hy sach dat blonte haer</l>
<l>Besprenct mitten roden bloede,</l>
<l n="39425">Sprac hy dus mit droeven moede:</l>
<l>"O wy! Pallant, lieve kynt!</l>
<l>"Doer grote trouwe had u ghesent</l>
<l>"Dyn vader Evander mit my.</l>
<l>"O wy! acharme! o wy! o wy!</l>
<l n="39430">"Du en hads die aventuer nyt,</l>
<l>"Dattu souts in cortter tyt</l>
<l>"My sien heer in dit lant.</l>
<l>"Ja, en beloefd ic niet in dyn hant</l>
<l>"Evander, dynen vader,</l>
<l n="39435">"Dien ic beloefden algader,</l>
<l>"Dat ic niet en ontsaghe dat diet?</l>
<l>"Nu en weet hy hieraf niet</l>
<l>"Dat mitty dus is vergaen!</l>
<l>"Hoe sal hy moghen wederstaen</l>
<l n="39440">"Den rouwe die hem nakende es?</l>
<l>"Hy mach my seer wantrouwen des,</l>
<l>"Dat ic nam dyns so cleen waer.</l>
<l><pb n="3,325"/> "Mer dat is cond ende apenbaer</l>
<l>"Dattu bist als die coen doot:</l>
<l n="39445">"In die borst heeftstu den stoot</l>
<l>"Niet in den rugghe, als die saghen.</l>
<l>"O wy! Wat hebstu mittesen slaghen,</l>
<l>"Myn kynt, al toeverlaets verloren</l>
<l>"Ende alle die te hem horen!"</l>
<l n="39450">                Als gheeynt was dese claghe,</l>
<l>Hiet hy dat men henen draghe</l>
<l>Den doden in des vaders stat.</l>
<l>Dusent man men daertoe bat,</l>
<l>Dat sy mede varen wouden</l>
<l n="39455">Ende sy den vader troesten souden.</l>
<l>Hy sende hem mede een duer cleet,</l>
<l>Dat hem wilen had ghereet</l>
<l>Dydo, eer sy hem ghewan leder,</l>
<l>Daer men hem af soud maken cleder;</l>
<l n="39460">Oec senden hy dermede menghen man</l>
<l>Van wighe, dien hy wan</l>
<l>Ende daerin waeren ghevaen;</l>
<l>Daertoe sende hy mede saen</l>
<l>Wapen ende menghe dinc,</l>
<l n="39465">Die men in den wyghe vinc,</l>
<l><milestone unit="fol" n="274r"/> Ende van den edelsten hem vyven</l>
<l>Latynen, die men soud ontlyven</l>
<l>Op syn graf, te wreken mede,</l>
<l>Dat was der Archaden sede.</l>
<l n="39470">Eneas die hiet se dus wechvaren</l>
<l>Ende sy porden mit haren scharen.</l>
<l>                Bynnen desen senden die Latyne</l>
<l>Tot Eneas ende tot die syne,</l>
<l>Baden, ghelycke katyven,</l>
<l n="39475">Mit telgen van bomen van aliven,</l>
<l>Om te bidden op ghenade,</l>
<l>Ende hyt doer haefschede dade</l>
<l><pb n="3,326"/> Dat hy die doden liet graven:</l>
<l>Sy dancten hem seer der gaven,</l>
<l n="39480">Op dat hy dies waer beraden.</l>
<l>Eneas, omdat sy baden</l>
<l>Hem so redelicke bede,</l>
<l>Seid hy dat hyt gherne dede</l>
<l>Ende hy seid: "Ghy, Latyne,</l>
<l n="39485">"Wat lust u der groter pyne,</l>
<l>"Dat ghy myn vrienscap ontsegt,</l>
<l>"Ende ghy u in den stryde legt?</l>
<l>"Ghy eyschet my den doden vrede,</l>
<l>"Ic gaven oec den levenden mede,</l>
<l n="39490">"Mocht ic vrient syn in den lande.</l>
<l>"Die coninc maecten ons viande</l>
<l>"Ende heeft Turnus ontfaen,</l>
<l>"Dat hem sal in scaden staen.</l>
<l>"Hy had hem bet hulp ontseit.</l>
<l n="39495">"Lust hem stryts ende arbeit</l>
<l>"Den heer Turnus, sonder scamp</l>
<l>"Hy vecht teghen my enen camp:</l>
<l>"Die tgheluc heft blyve te lyve!</l>
<l>"Nu gaet, hoe dat die sake blyve,</l>
<l n="39500">"Ende begravet u liede.</l>
<l>"My is leet dat die wych ghescieden."</l>
<l>                Eneas die eynde syn woert.</l>
<l>Een, hiet Drantas, die quam voert,</l>
<l>Oec had hy Turnus leet.</l>
<l n="39505">Dus sprac hy, nadat ict weet:</l>
<l>"Her Eneas, grote heer,</l>
<l>"Van groten name, mer veel meer</l>
<l>"Mach men doghet aen u sien</l>
<l>"Dan die lude te segghen plien:</l>
<l n="39510">"Ghy syt een naemcont Troyen.</l>
<l>"Mer al die doghet mach niemant sien;</l>
<l>"Het is recht dat men u pryse,</l>
<l><pb n="3,327"/> "Wy sullent gherne in alre wysen</l>
<l>"Segghen in die stat van Laurenten,</l>
<l n="39515">"Ende oec soe ver parlementen</l>
<l>"Dat ons heer sal wesen u vrient.</l>
<l>"Turnus heft syn spel ontsient,</l>
<l>"Hy suect best ander sekeringhe.</l>
<l>"Wy sullent versoenen onderlinghe</l>
<l n="39520">"Ende helpen maken uwe stat."</l>
<l>Alle die andre riepen: "Dat,</l>
<l>"Twaeren, heer, dat sullen wy!"</l>
<l>XIJ daghe swoeren sy</l>
<l>Vaste vrede op haer Gade,</l>
<l n="39525">Ende sy groeven haer dode.</l>
<l>                Nu hoert van den Archaden voert.</l>
<l>Die maer quam in Evanders poert,</l>
<l>Dat Pallant verslaghen waer;</l>
<l>Tierst, so was daer comen maer</l>
<l n="39530">Dat hy had ghevochten seghe.</l>
<l>Die Archaden liepen enweghe</l>
<l>Teghen dat lycke mit groten wene:</l>
<l>Het misliet hem alghemene</l>
<l>Archaden ende Troyene.</l>
<l n="39535">Evander stont oec onsiene,</l>
<l>Hy viel in ommacht opten doden;</l>
<l><milestone unit="fol" n="274v"/> Niemant en was in meerre noden,</l>
<l>Want hem veel na syn hert brac;</l>
<l>Doch dat hy mit pynen sprac:</l>
<l n="39540">"O wy! Pallant, lieve kynt,</l>
<l>"Ten was myn raet niet en twint</l>
<l>"Dattu Turnus sout bestaen.</l>
<l>"Mer du waers stout, sonder waen.</l>
<l>"Der werlt eer, prys ende name</l>
<l n="39545">"Die was oit dy bequame.</l>
<l>"Dat wist ic wael, arm katyf.</l>
<l><pb n="3,328"/> "By dien is ghecort dyn lyf!</l>
<l>"Salich was dynre moeder doot,</l>
<l>"Dat sy niet en siet desen noot.</l>
<l n="39550">"Dit leet, acharme! was gehouden</l>
<l>"Mynre jamerlicker ouden.</l>
<l>"Had ic ghevaeren mitten Troyenen</l>
<l>"Ende had van den Ruselienen</l>
<l>"Voer myn lieve kynt ghestorven,</l>
<l n="39555">"So waer myn wille verworven.</l>
<l>"Ic en wyts den Troyen niet</l>
<l>"Dattet my dus is gheschiet,</l>
<l>"Noch en begheer oec ander wrake,</l>
<l>"Van mynre jamerlicke sake,</l>
<l n="39560">"Dan my Eneas noch sal doen</l>
<l>"Aver Turnus ende syne baroen.</l>
<l>"Ghy, Troyene, keert tot uwen heer.</l>
<l>"Danct hem van der groter eer</l>
<l>"Die hy my doet ende doen sal noch.</l>
<l n="39565">"Segt hem dat ic leve doch,</l>
<l>"Opdat ic hape op syn daet,</l>
<l>"Daerby ist dat myn leven staet."</l>
<l>                Die XIJ daghe was vast die vrede</l>
<l>Tusschen Eneas ende der stede.</l>
<l n="39570">Men groef die doden in beiden syden,</l>
<l>Niemant en mocht daer verblyden.</l>
<l>Pallant was begraven mede</l>
<l>Eerlicke na des lants sede.</l>
<l>Ende Turnus versamende echt</l>
<l n="39575">Hierenbynnen teghen tghevecht</l>
<l>Versche lude van Ardea,</l>
<l>Verga hem so hoet verga.</l>
<l>Veneleus, die bade, quam</l>
<l>Herbynnen toernich ende gram,</l>
<l n="39580">Dien hy om troest had ghesant</l>
<l><pb n="3,329"/> Tot Dyomedes in syn lant.</l>
<l>Latynus die woud parlementen</l>
<l>Ende onboot die lude van Laurenten,</l>
<l>Dat sy te synen have quamen</l>
<l n="39585">Ende Veneleus baetscap vernamen.</l>
<l>Die heren saten teenre banc,</l>
<l>Dat volc stont breet ende lanc</l>
<l>Ende sweghen - het moste syn; -</l>
<l>In die middel sat Latyn</l>
<l n="39590">Na conincs wyse, out van daghen,</l>
<l>- Niet blyde en docht hy hem dien saghen, -</l>
<l>Ende hy hiet spreken Veneleus.</l>
<l>Hy sprac voer al tfolc van den huus:</l>
<l>"Ghy heren, mit groter pyne</l>
<l n="39595">"Quam ic ghevaeren ende die myne</l>
<l>"In conincs Dyomedes lant.</l>
<l>"Ic quam voer hem; altehant</l>
<l>"Gaf ic hem myns heren presente,</l>
<l>"Die ic voerden uyt Laurente,</l>
<l n="39600">"Ende seid hem al onsen noot,</l>
<l>"Wie ons deed den wederstoot.</l>
<l>"Doe antwoerden hy my aldus:</l>
<l>""Het is domheit, Veneleus,</l>
<l>""Dat ghy so varinghe syt moede.</l>
<l n="39605">""Het is ons vergaen tongoede,</l>
<l>""Wy die Troyen in stucken braken.</l>
<l><milestone unit="fol" n="275r"/> ""Becoft hebben wy die saken!</l>
<l>""Het heeft ghewraken Campharus</l>
<l>""Ende die coninc Namplus,</l>
<l n="39610">""Ende die roeche van Euboea!</l>
<l>""Ons volc verderf ver ende na</l>
<l>""Ende is bedorven byna al.</l>
<l>""Daertoe Calcas - dats ons misval -</l>
<l>""Starf, leest men, van erren moede</l>
<l n="39615">""Omdat hem Mopsus, die vroede,</l>
<l><pb n="3,330"/> ""Vervroeden van sulcken saken,</l>
<l>""Daer sy hem af onderspraken,</l>
<l>""By wies rade men Troyen wan.</l>
<l>""Nu en troest u niet daeran,</l>
<l n="39620">""Dat ic meer proeve die Troyen.</l>
<l>""Ic en wil niet dat men my dien.</l>
<l>""Gheloves my, hy is vroet ten speer</l>
<l>""Ende ten sweerde ende talre weer.</l>
<l>""Nu gheloeft my van desen:</l>
<l n="39625">""Hadder yet veel meer ghewesen</l>
<l>""Sulcker als Hector ende Eneas,</l>
<l>""Troylus ende Polidamas,</l>
<l>""Mennoen ende Filomenys,</l>
<l>""Ons waer bleven den misprys,</l>
<l n="39630">""Daer men X jaer teghen vacht:</l>
<l>""Dat deed haer raet ende haer cracht.</l>
<l>""Versoent, dat is al myn raet.</l>
<l>""Stryt ghy derteghen, dat is u quaet.""</l>
<l>"Nu siet, her coninc ende ghy heren,</l>
<l n="39635">"Waer ghy wilt die saken keren.</l>
<l>"Dus waeren Dyomedes woerde."</l>
<l>                Tierst dat die maer tfolc verhoerde,</l>
<l>Wert daer een droeve gheruchte.</l>
<l>Latyn stilde se als hy mochte</l>
<l n="39640">Ende seid dat sy hem souden horen.</l>
<l>Sy sweghen al ende gaven oren.</l>
<l>                "Ghy heren," sprac coninc Latyn,</l>
<l>"Hierom was die wil myn,</l>
<l>"Dat men had ghehouden vrede.</l>
<l n="39645">"Wanen wy houden ons stede</l>
<l>"Teghen lude die niet en connen</l>
<l>"Wyken als sy syn verwonnen!</l>
<l>"Ghy hadt op Dyomedes u ghetroest:</l>
<l>"Van hem blyfdy onverloest!</l>
<l n="39650">"Ghy siet, het gaet hier ter noot,</l>
<l><pb n="3,331"/> "Ons is al die wederstoot.</l>
<l>"Ic en tye niemant gheen quaet,</l>
<l>"Bloetheit, noch oec valschen raet:</l>
<l>"Ghy daet daertoe al u macht.</l>
<l n="39655">"Nu hoert wat ic heb ghedacht.</l>
<l>"Wy hebben hier een groot eylant,</l>
<l>"Dat gaet op ter Tybrecant</l>
<l>"Ende van dane teghen Cecile,</l>
<l>"Dat is lanc ende breet menich mile.</l>
<l n="39660">"Dunct u goet, dat sal men gheven</l>
<l>"Eneas, ende laet se leven</l>
<l>"Haers arbeits ende hem gheneren.</l>
<l>"Wy en connen ons niet gheweren.</l>
<l>"Laet se maken na haren sede</l>
<l n="39665">"Casteele, borghe ende stede;</l>
<l>"Ende wy maken ghemeen cuer</l>
<l>"Aver hem al ons lant duer,</l>
<l>"Willen sy tlant hier mit ons bouwen.</l>
<l>"Willen sy henenvaeren in trouwen</l>
<l n="39670">"Ende besoecken ander saken,</l>
<l>"Wy sullen hem XIJ scepe maken.</l>
<l>"Jamer ist dat sy der hebben noot.</l>
<l>"Wy hebben houts veel ende groot,</l>
<l>"Wy sien watter hem bederf.</l>
<l n="39675">"Nu sullen wy seinde dese werf</l>
<l><milestone unit="fol" n="275v"/> "Hondert man die hem dit segghen</l>
<l>"Ende ons dit dinc vast belegghen.</l>
<l>"Men sal Eneas seynden vore</l>
<l>"Present van goude ende van yvore</l>
<l n="39680">"Ende myn coninclicke ghewaden,</l>
<l>"Ende mynen stoel oec, wildyt raden.</l>
<l>"Dit is die raet van mynen monde."</l>
<l>                Dranttes sprac, so hy best conde,</l>
<l>Die Turnus seer misgonde.</l>
<l n="39685">Goet taelman was hy ende rycke,</l>
<l><pb n="3,332"/> Mer een bloet man sekerlicke;</l>
<l>Syn moeder was edel uyt ende uyt</l>
<l>Ende syn vader een tormuyt.</l>
<l>"Heer, her coninc, ghy segt wel,</l>
<l n="39690">"Nu is ons daventuer fel.</l>
<l>"Dies moet men volghen uwe woert.</l>
<l>"Hier en der niemant brenghen voert</l>
<l>"Synen wille, doer den heer</l>
<l>"Die ons bracht heft in donneer.</l>
<l n="39695">"Nochtant, twaeren, ic sal spreken,</l>
<l>"Al soudy hem doghen uytsteken.</l>
<l>"Hier is menich vorst doot</l>
<l>"Ende die stat in groter noot;</l>
<l>"Troyen blyft onverwonnen,</l>
<l n="39700">"Al pynen wys ons dat wy connen.</l>
<l>"Wy en connen verdryven niet die Troyen.</l>
<l>"Doet een dinc, heer, het sal u gheschien</l>
<l>"Dat, dat ghy doet by mynen rade.</l>
<l>"Waendy se dus, als die quade,</l>
<l n="39705">"Mit meden uytten lande dryven?</l>
<l>"Neen ghy; men sal se eer ontlyven,</l>
<l>"Eer men se van der eerden doemt,</l>
<l>"Die hem van Dardanise coemt.</l>
<l>"Nu raed ic wel dat ghy gheeft</l>
<l n="39710">"U kynt den besten die nu leeft.</l>
<l>"Maect ons also staden vrede,</l>
<l>"Des bidden wy u allen mede.</l>
<l>"Hoeft ende heer van Lacien,</l>
<l>"Waerom wildy vermalendien</l>
<l n="39715">"U rycke ende uwe steden</l>
<l>"Sonder noot, mit dier onvrede?</l>
<l>"Ende ghy, her Turnus, die my haet,</l>
<l>"Merct hoe myn taele gaet.</l>
<l>"Laet u ontfarmen uwer lieden,</l>
<l n="39720">"Ic waen dattet u niet en dieden.</l>
<l><pb n="3,333"/> "Ghy syt verstoten eenwerf</l>
<l>"Daer menich lantsheer bederf.</l>
<l>"Mer, ist dat u soe staet die moet</l>
<l>"Ende u dat orloghe sachte doet,</l>
<l n="39725">"Ende ghy Lamynen wilt wynnen,</l>
<l>"Die ghy vercaren hebt mit mynnen,</l>
<l>"U geefts twaren Eneas</l>
<l>"Even enen wych, syt seker das,</l>
<l>"Die se wynnen mach syn te blyven.</l>
<l n="39730">"Wy, arme, blode, crancke katyve,</l>
<l>"Laet ons leven ende rusten.</l>
<l>"Ghy vocht, u machs te recht lusten!"</l>
<l>                Om dese dinc wert Turnus gram,</l>
<l>Wanttet hem niet wel en bequam.</l>
<l n="39735">"Her Drantes, ghy spreect ommer voren,"</l>
<l>Sprac Turnus, "ende wy moettent horen;</l>
<l>"Daer dus veel hogher lude staen</l>
<l>"Doet ghy u die tale yerst ontgaen;</l>
<l>"Ten is mit woerden niet te doen,</l>
<l n="39740">"Ist dat onse viande coen</l>
<l>"Comen willen op die stat.</l>
<l>"Die fosseide en syn niet mat</l>
<l>"Van bloede noch van doden lieden:</l>
<l>"Wat mach dan uwe taele dieden,</l>
<l n="39745">"Dat ghy my bloede schelt ende verwonnen?</l>
<l>"Synt dat wy dat mercken connen</l>
<l>"Dat ghy so menghen Troyen sloecht</l>
<l>"Ende den seghe van daer droecht,</l>
<l><milestone unit="fol" n="276r"/> "Men mach wel sien wie syn die beste!</l>
<l n="39750">"Theer datter bynnen der veste</l>
<l>"Waerom en varen wy daerteghen?</l>
<l>"Hoe langhe wile sullen wys pleghen</l>
<l>"Dat u die tonghe sal syn dus stout?</l>
<l>"Ghy pryst voer die eer dat gout,</l>
<l n="39755">"Ende u voete comen te wel</l>
<l><pb n="3,334"/> "In die vlucht te wesen snel.</l>
<l>"Her Dranttes, ghelovet my wale,</l>
<l>"Ic sal die Tybre altemale</l>
<l>"Noch mit bloede maken roet:</l>
<l n="39760">"Evanders volc blyft al doot</l>
<l>"Ende die Troyene ende Eneas,</l>
<l>"Ofte wy, syt seker das!</l>
<l>"Weety hoet best ghescapen was?</l>
<l>"Pandarus ende Lucias,</l>
<l n="39765">"Die beide starc waeren ende groot,</l>
<l>"Sy bleven al te lesten doot</l>
<l>"Ende veel dusent man daermede,</l>
<l>"Te Troyen in die nuwe stede.</l>
<l>"Selve was icker ghesloten bynnen,</l>
<l n="39770">"Sy en conden aen my niet ghewynnen.</l>
<l>"Hoe waendy my dus vervaren?</l>
<l>"Het is volc verwonnen IJwerf, twaeren!</l>
<l>"Nu antwoerde ic u, heer Latyn.</l>
<l>"Ghy en troest u niet der hulpe myn,</l>
<l n="39775">"Omdat ic eens ben onderghegaen.</l>
<l>"Waendy dat altoes so sal slaen?</l>
<l>"Nu soenen wy tot onsen scanden dan!</l>
<l>"Mensencius was een salich man</l>
<l>"Dat hy sterf voer dese onneer,</l>
<l n="39780">"In staende wyghe mit groter eer.</l>
<l>"Noch hebben wy goet ende lant</l>
<l>"Ende meer hulpe dan onse viant.</l>
<l>"Al wonnent tfelt die Troyen,</l>
<l>"Sy en hebben doden myn niet tien</l>
<l n="39785">"Dan wy. Nu mercket dan,</l>
<l>"Wildy als een verwonnen man</l>
<l>"Mit scanden yerst in handen gaen,</l>
<l>"Die aventuer die hevet saen,</l>
<l>"Als sy wilt, ghekeert haer rat.</l>
<l n="39790">"Dyomedes die wese mat,</l>
<l><pb n="3,335"/> "Hier is her Mesapus ende die syne,</l>
<l>"Die salich plach ghewone te syne,</l>
<l>"Ende Carmilla, die vrouwe fier,</l>
<l>"Ende menich ridder mit haer hier.</l>
<l n="39795">"Ist oec so dat Eneas</l>
<l>"Enen camp beghert, gheloeft my das,</l>
<l>"Ic neem gherne die aventuer</l>
<l>"Voer u ende voer uwe ghebuer.</l>
<l>"Eneas, die stoutte man,</l>
<l n="39800">"Heb Achilles wapen an,</l>
<l>"Die Ulcanus wilen maecten,</l>
<l>"Die vroede smit, die welgheraecte,</l>
<l>"Ic slae hem doot of hy my!</l>
<l>"Coninc Latyn, troest u hierby."</l>
<l n="39805">                Drantes sprac: "Turnus, heer,</l>
<l>"Doedy dat, dat is u eer!"</l>
<l>                Aldus sprac men daer, sonder waen,</l>
<l>Mer men wiste wat aengaen,</l>
<l>Quam Eneas ter statwert</l>
<l n="39810">Mit synen volcke al onverveert.</l>
<l>Een bade quam ghelopen daer,</l>
<l>In die stat maecten hy saen vaer;</l>
<l>Hy riep: "Die Tybre is begrepen</l>
<l>"Algader mitten troyeschen scepen,</l>
<l n="39815">"Ende aver tfelt comen die Tierene</l>
<l>"Ghevaeren mitten volcke ghemene!"</l>
<l>Doe sprac hy: "Nu maect den vrede</l>
<l>"Ende syt mit payse in die stede.</l>
<l>"Laet u onteeren sonder weer!"</l>
<l n="39820"><milestone unit="fol" n="276v"/> Mittien hiet hy al syn heer</l>
<l>Wapenen, ende hiet Mesapus das</l>
<l>Ende synen broeder Cosas,</l>
<l>Dat sy derteghen voeren te velde;</l>
<l>Som hiet hy se mit ghewelde</l>
<l n="39825">Die toernen van der stat besetten.</l>
<l><pb n="3,336"/> Latynus en mochs niet letten,</l>
<l>Leet soe wast hem sonder waen</l>
<l>Dat hy niet en had ontfaen</l>
<l>Yerst aver swagher den troyen.</l>
<l n="39830">Die vrouwe en wist waer vlien:</l>
<l>Die coninghynne ende Lamyne,</l>
<l>Daer yerst af quam dese pyne,</l>
<l>Ende so volmaect was ende so scone,</l>
<l>Ghingen baven doen haer crone</l>
<l n="39835">Ende daden haer offerande groot</l>
<l>Voer Pallas om Eneas doot;</l>
<l>Mer Lamyne en meynden des niet,</l>
<l>Haer waer oec leet syn verdriet.</l>
<l>                Turnus voer ghewapent uyt,</l>
<l n="39840">Daer was herde groot gheluyt.</l>
<l>Carmilla, die stoutte maghet,</l>
<l>Quam oec mede - dies wel behaghet -</l>
<l>Op een ors dat wael ghinc.</l>
<l>Sy grueten den jonghelinc.</l>
<l n="39845">"Turnus," sprac sy, "hoer my nu</l>
<l>"Dit voervechten af, bid ic u.</l>
<l>"Ic wil mit mynen volc alleen</l>
<l>"Ghemoeten die van Tiereen.</l>
<l>"Blyft gy hier ende hout die stat."</l>
<l n="39850">- "Neen," sprac hy, "wat waer dat,</l>
<l>"Mer deylt mit my pyne ende eer!</l>
<l>"Eneas coemt, die grote heer,</l>
<l>- "Dat heb ic doen verspien, -</l>
<l>"Ende sal aver tgherichte tien</l>
<l n="39855">"Aen deen syde die stat te bestaen</l>
<l>"Ende sonder noot aen te gaen.</l>
<l>"Dit heer seynt hy in den dale,</l>
<l>"Omdat hy ons waent honen wale.</l>
<l>"In gheene wout wil ic hem laghen.</l>
<l n="39860">"Mach schien, het is wrake van mynen maghen!</l>
<l><pb n="3,337"/> "Vaer op tfelt op die Tierene</l>
<l>"Ende Mesapus mit u ghemene,</l>
<l>"Daertoe die Latyne mede."</l>
<l>Sy seyden dat syt gherne dede.</l>
<l n="39865">                Des voer Turnus ligghen int wout</l>
<l>Daer luttel aen lach syn behout,</l>
<l>Ende Carmilla die voer uyt</l>
<l>Ghetaghelicke als een bruyt.</l>
<l>Van der stat wel een half mile</l>
<l n="39870">Ghemoeten sy in cortter wile</l>
<l>Tarcoene ende die Tierene mede.</l>
<l>Dat ridderscap dat men daer dede</l>
<l>En mocht men vertellen niet.</l>
<l>Carmilla deedt dat voer haer vliet</l>
<l n="39875">Menich ridder stout ende goet.</l>
<l>Mittien quam in haer ghemoet</l>
<l>Astur, die stoutste die daer was</l>
<l>Van Tierenen, als ic las,</l>
<l>Quam Carmilla te ghemoete:</l>
<l n="39880">Hy stac se soe seer onsoete</l>
<l>Dat sy na was afghevallen.</l>
<l>Syn speer brac hy voer hen allen,</l>
<l>Want hy dierste joeste dede;</l>
<l>Mer hy ontgout daer ter stede,</l>
<l n="39885">Want Carmilla reet hem doer ende doer.</l>
<l>"Ons is," seid sy, "die aventuer!"</l>
<l>Die Tierene syn versaghet,</l>
<l>Ic waen dat sy se al had verjaghet</l>
<l>En had Tarcoen selve ghedaen,</l>
<l n="39890">Die theer verscaerden saen,</l>
<l><milestone unit="fol" n="277r"/> Ende riep: "Wat salt speer ende sweert</l>
<l>"Hem die blode is ende verveert!"</l>
<l>Hy versamende aen Veneleus,</l>
<l>Die Latyn, uyt synen huus,</l>
<l n="39895">Aen Dyomedes had ghesant:</l>
<l><pb n="3,338"/> Hy deed hem smaken den brant,</l>
<l>Sodat hy hem sloech al mat.</l>
<l>Mittien nam hy en daer hy sat</l>
<l>Ende leyden voer hem op syn pert.</l>
<l n="39900">Die Latyne worden verveert</l>
<l>Doe hy en alsoe voerden dane.</l>
<l>Tarcoen en rusten niet mit slane</l>
<l>Noch van steken in syn kele.</l>
<l>Veneleus quetsten hem vele</l>
<l n="39905">Ende hy weerden mit handen die steke</l>
<l>So hy best mocht ridderlicke;</l>
<l>Mer syn ontset dat was te ver,</l>
<l>Des mach hy lichte werden er,</l>
<l>Want Tarcoen stacken doot.</l>
<l n="39910">Carmilla, die sonder ghenoot</l>
<l>Daer was, sy wast diet wrac,</l>
<l>Want sy Tarcoen al doerstac.</l>
<l>Dies waeren droeve die Tierene</l>
<l>Ende waeren ghevloen al ghemene,</l>
<l n="39915">Ten waer dat Aschanius quam,</l>
<l>Die hem die vlucht al benam,</l>
<l>Ende mit hem die kynder van Troyen</l>
<l>XXXVJ mit groter joyen,</l>
<l>Ende mit hem IX ridder goede</l>
<l n="39920">Die der kynder name hoede.</l>
<l>Pollites hiet hy, vroem ende scoen;</l>
<l>Prianus had hy enen soen,</l>
<l>Na den edelen oudervader;</l>
<l>Enen hiet Atis, die algader</l>
<l n="39925">Aschanius ghespeel was.</l>
<l>Dese benaemt, syt seker das,</l>
<l>Alle die vlucht van Tierene.</l>
<l>Carmilla die vercoes der ene,</l>
<l>- Dat was om syn rycke ghegare, -</l>
<l n="39930">Mer ic waen haer beter ware</l>
<l><pb n="3,339"/> Dat sy des waer afghestaen.</l>
<l>Coleras die setten saen</l>
<l>Syn speer ter steke, als hy vernam</l>
<l>Dat sy om syn wapen quam:</l>
<l n="39935">Die luchter borst reet hy haer duer,</l>
<l>Sodat haer ter selver uyer</l>
<l>Dat yser ende des houts een deel</l>
<l>In die borst bleef al gheheel.</l>
<l>Sy stortten neder in dat sant:</l>
<l n="39940">Haer ridders quamen altehant</l>
<l>Die se opnamen ende vraegden haer</l>
<l>Hoe haer temoede waer.</l>
<l>Sy sprac: "Myn leven is ghedaen.</l>
<l>"Nu doet Turnus verstaen</l>
<l n="39945">"Dat hy die stat verweer ter noot.</l>
<l>"Ic en mach niet meer. Ic blyve doot."</l>
<l>Mittesen ontviel haer die tale.</l>
<l>Die Tierene dadent wale:</l>
<l>Sy wraken Tarcoen, haeren heer,</l>
<l n="39950">Op die Ruseliene seer.</l>
<l>Sy vielen te samen die Archaden</l>
<l>Ende die Troyene, die te scaden</l>
<l>Menghen man quamen daer.</l>
<l>Die Latyne hadden sulcken vaer,</l>
<l n="39955">En had Mesapus ghedaen,</l>
<l>Sy hadden tfelt gherumt saen.</l>
<l>Mer Capis, die welgheraecte,</l>
<l>- Die Caps, die goede stede maecte, -</l>
<l>Stac daer Mesapus al duer</l>
<l n="39960">Die scouderen, dat hy ter uyer</l>
<l>Hem aflede die rechter hant.</l>
<l>Doe vlo daer elc synen viant:</l>
<l>Ter statwert was al haer troest,</l>
<l>Sy en waenden nummer syn verloest.</l>
<l n="39965">Daer mocht men vreselicke sien jaghen</l>
<l><pb n="3,340"/> Ende tfolc brenghen mit groten slaghen.</l>
<l>Men reet se van achter duer.</l>
<l>Mesapus wert een scuer</l>
<l>Gheslaghen op synen stalen hoet,</l>
<l n="39970">Dattet tsweert ten tanden wederstoet:</l>
<l>Colant gaf hem den swaeren slach.</l>
<l>Carmillen volc verloes op dien dach</l>
<l>Menghen stoutten sarjant.</l>
<l>Wel ghewroken wert Pallant,</l>
<l n="39975">Want die Archaden sloeghen der veel.</l>
<l>Den Ruselienen ghinct uytten speel.</l>
<l>Niemant en scaemden hem der vlucht,</l>
<l>Dat deed hem van der doot die vroecht,</l>
<l>Want hem niemant weren en woude.</l>
<l n="39980">Die van der stat saghen die moude</l>
<l>Scuwen ende vernamen die vlucht:</l>
<l>Scoen ende claer was die lucht</l>
<l>Eert tghestof wert also groot.</l>
<l>Voer haer oghen saghen sy doot</l>
<l n="39985">Haer kynder ende haer vrienden slaen.</l>
<l>Sy en weten wat aengaen:</l>
<l>Sluten sy die poertten, so blyven doot</l>
<l>Van haeren lande al die ghenoot;</l>
<l>Laten sy se apen, so is die stede</l>
<l n="39990">Verlaeren; so sorghen sy mede.</l>
<l>Mer, doe der vrienden in was een deel,</l>
<l>Liep elc weren syn casteel</l>
<l>Ende sloten die poerten toe.</l>
<l>Wat dat buten mueren was doe</l>
<l n="39995">Bleef al doot voer die Troyene,</l>
<l>Latyne ende oec Ruseliene.</l>
<l>Die fosseyden waeren vol doden.</l>
<l>Nu yerst syn die Latyne blode.</l>
<l>                Hierbynnen quam Turnus een maer,</l>
<l n="40000">Dat Carmilla verslaghen waer</l>
<l><pb n="3,341"/> Ende al dat heer ghescoffiert.</l>
<l>"Ter quader tyt was ghevisiert,"</l>
<l>Sprac die bade, "dese laghe.</l>
<l>"Huden in desen droeven daghe</l>
<l n="40005">"Blyft verlaeren dese stede,</l>
<l>"Ghy en coemt haer saen te hulpe mede!"</l>
<l>Gram ende erre wert die heer</l>
<l>Ende hy misbaerden hem herde seer,</l>
<l>Ende vloecten syn ongheval.</l>
<l n="40010">Ist dat hy behouden sal</l>
<l>Lamynen, hy moet die laghe laten.</l>
<l>Dus voer hy henen synre straten.</l>
<l>Tierst dat hy uytten woude was,</l>
<l>Quam ghevaeren Eneas</l>
<l n="40015">Daer die laghe had gheleghen.</l>
<l>Niemant en was hem daerteghen.</l>
<l>Mer als hy quam op die montaenge</l>
<l>Sach hy dat op die montaenge</l>
<l>Al tfolc voer ter stedewert</l>
<l n="40020">Ende die Latyne al verveert.</l>
<l>Turnus heft oec vernomen</l>
<l>Eneas na hem comen.</l>
<l>Des wighes hem so seer lusten,</l>
<l>Mer die sonne ghinc te ruste:</l>
<l n="40025">Dat benam hem beiden den stryt,</l>
<l>Omdat hem dach ghebrac dier tyt.</l>
<l>Turnus voer in die stede,</l>
<l>Daer hy mit groter serichede</l>
<l>Ende mit ween was ontfaen.</l>
<l n="40030">Mer Eneas deed saen</l>
<l>Slaen van syden menghe tentte</l>
<l>Voer die stede te Laurentte</l>
<l>Ende besat se mit ar moede,</l>
<l><milestone unit="fol" n="278r"/> Wien dat vergaet te goede.</l>
<l n="40035"><pb n="3,342"/>                 Nu syn die Latyn beseten,</l>
<l>Die niet wel wat doen en weten.</l>
<l>Te rade ghingen sy in der nacht.</l>
<l>Turnus sprac - hy was bedacht -:</l>
<l>"Her coninc, wat rade dat men gheeft,</l>
<l n="40040">"Ic heb te langhe aldus gheleeft,</l>
<l>"Maect vrientscap ende soen.</l>
<l>"Is Eneas alsoe coen,</l>
<l>"Ic neem op hem enen camp.</l>
<l>"Rust u ende siet toe sonder scamp.</l>
<l n="40045">"Ic sal hebben selven syn hoeft,</l>
<l>"Die my mynre vriendynne heft beroeft,</l>
<l>"Of het cost my myn lyf!</l>
<l>"Dus sal hy wynnen syn wyf!"</l>
<l>                Latyn die antwoerden weder:</l>
<l n="40050">"Neen, desen wille legt neder,</l>
<l>"Dit onraed ic sekerlicke.</l>
<l>"Ghy hebt een scoen conincrycke,</l>
<l>"Damis, u vader, die is out,</l>
<l>"Ende ghy hebt ghewonnen mit ghewout</l>
<l n="40055">"Menich lant ende menich stede.</l>
<l>"In desen lande syn oec mede</l>
<l>"Edelre joffrouwen ghenoech.</l>
<l>"Na alre saken neemt u ghevoech.</l>
<l>"Het is my dicwil gheseecht</l>
<l n="40060">"Datter u niet aen en leecht</l>
<l>"Om te hebben Lamynen.</l>
<l>"Ghy en dorfter niet om pynen;</l>
<l>"Een vremde sal syn haer man.</l>
<l>"Dit wist ic wel ende daeran</l>
<l n="40065">"Heb ic ghepynt in allen dingen,</l>
<l>"Hoe ic se soud aen u bringhen,</l>
<l>"Ende woud den vremden man verjaghen.</l>
<l>"Ghy syt van myns wyfs maghen,</l>
<l>"Des gonst icker u veel te bat.</l>
<l n="40070"><pb n="3,343"/> "Nu heb ic ghehadt, om dat,</l>
<l>"Grote scade ende toren.</l>
<l>"Twe wighe hebben wy verloren,</l>
<l>"Die Tybre is roet worden van bloede.</l>
<l>"Nu syn wy hier in groter hoede.</l>
<l n="40075">"Die fosseyden syn vol van doden,</l>
<l>"Dit doet myn lude verbloden.</l>
<l>"Ic waen dat u niet en bedarf</l>
<l>"Gheluc te proeven derdewerf.</l>
<l>"Daventuer is ons te fel.</l>
<l n="40080">"U sal ontfarmen also wel</l>
<l>"Uwes vaders als strydens lusten."</l>
<l>                Turnus sprac: "Ghy moet u rusten;</l>
<l>"Her Latyn, ic weets u danc.</l>
<l>"Wantroest is een wysheit cranc,</l>
<l n="40085">"Sorghet om u, laet my gheveren.</l>
<l>"Ic storve liever veel, twaren,</l>
<l>"Dan ic mit scande leve langhe!</l>
<l>"Wat is na lyves omganghe</l>
<l>"Anders dan emmer ene doet?</l>
<l n="40090">"Starven is deynde van mengher daet."</l>
<l>                Mittien sprac die coninghynne</l>
<l>Ende sy weenden mit droeven synne.</l>
<l>"Turnus," sprac sy, "doer myn trane,</l>
<l>"Bid ic dy, keer dy hierane</l>
<l n="40095">"Ende vecht niet meer op die Troyen,</l>
<l>"Want, vergaet u dat onsien,</l>
<l>"Ic salder om myn leven laten.</l>
<l>"Du bist ons troest talre baten</l>
<l>"Ende wy en hebben el gheen ontset.</l>
<l n="40100">"Ic en ghedoghe niet, by mynre wet,</l>
<l>"Dat Eneas wart myn swagher,</l>
<l>"Die ghevloen quam aver tpelagher!"</l>
<l>                Lamyne die stont daerby,</l>
<l>Mit roden wanghen, gheloves my,</l>
<l n="40105"><pb n="3,344"/><milestone unit="fol" n="278v"/> Ghelyc oft een ymago waer,</l>
<l>Een deel droeve in haer ghebaer.</l>
<l>Omdat Eneas had den seghe,</l>
<l>Was sy hem houder alle weghe,</l>
<l>Ende hy, die beter ridder hiet</l>
<l n="40110">Als Turnus, op haer siet.</l>
<l>"Joffrou," sprac hy, "myn ongheval</l>
<l>"Dat is dat my van u roven sal.</l>
<l>"Mer ic sal dit cortten saen:</l>
<l>"Eneas die sal my verslaen,</l>
<l n="40115">"Of ic sal u, des gheloeft,</l>
<l>"Te presentte gheven syn hoeft!</l>
<l>"Dat sweer ic u by Gade hier!"</l>
<l>                Mittien seynden hy enen messelgier.</l>
<l>Hy sprac: "Talre yerst dat men mach</l>
<l n="40120">"Aen den hemel sien den dach,</l>
<l>"Ganc in die Troyesche pauweloene</l>
<l>"Tot Eneas, den ridder coene.</l>
<l>"Segt hem dat hy die Troyene</l>
<l>"Niet en troest op die Ruseliene.</l>
<l n="40125">"Laet se rusten in beiden syden:</l>
<l>"Wy sullen onder ons tween stryden.</l>
<l>"Die daventuer heeft ende den seghe,</l>
<l>"Die wese heer alle weghe".</l>
<l>Die bade seid: "Heer, ic doe".</l>
<l n="40130">                Turnus ghereyden hem daertoe</l>
<l>Om te vechten den camp.</l>
<l>Die bade voer wech sonder scamp</l>
<l>Ende bracht Eneas die maer,</l>
<l>Die seid dat hys blyde waer.</l>
<l n="40135">Mer synen volcke wast leet,</l>
<l>Ende Aschanius, Gotweet;</l>
<l>Ende seiden: "Weet dat averwaer,</l>
<l>"Men seid my aver menich jaer,</l>
<l>"Dat ic in Ytalien soud stryden</l>
<l n="40140"><pb n="3,345"/> "Theghen enen Achilles, tien tyden</l>
<l>"Dat Parys sloech den selven man.</l>
<l>"Nu hout u sekerlicke daeran,</l>
<l>"Turnus doot leecht in mynen handen."</l>
<l>Mittien woerde hy bade sande</l>
<l n="40145">Den coninc Latyn, ende hy bat</l>
<l>Dat hy in vreden hielde die stat,</l>
<l>Want die camp weer hem ghename.</l>
<l>                Mittien wert scoen ende bequame</l>
<l>Die dagheraet ende die sonne rees.</l>
<l n="40150">In die stat wert groot ghebrees,</l>
<l>Want alle die lude trocken te velde,</l>
<l>Latyne ende anderen, mit ghewelde.</l>
<l>Die Troyene ende die Tierene</l>
<l>Quamen daer alle ghemene,</l>
<l n="40155">Ghewapent also aen elcke syde</l>
<l>Of men gaen soud ten stryde.</l>
<l>Tusschen dat volc reden die heren</l>
<l>Die dat volc al souden keren.</l>
<l>Voer die Troyene reet Afilas</l>
<l n="40160">Ende Nesteus, die starc was,</l>
<l>Ghebaeren uytter Troyescher scaren.</l>
<l>Voer die Latyne, verstaet my twaeren,</l>
<l>Reet die vrode bisscop Umbro,</l>
<l>Coras, Nesapus broeder, also.</l>
<l n="40165">Elc hiet syn scaer staen.</l>
<l>Haer scachte staken sy saen</l>
<l>In die eerde: daeraen haer scilde.</l>
<l>Wat vrouwe die toesien wilde,</l>
<l>Ofte kynt ofte out man,</l>
<l n="40170">Ghinc ten tintten ligghen dan.</l>
<l>                Latyn, die coninc, quam mitter vaert,</l>
<l>Rydende op een teldende pert:</l>
<l>XIJ ringhe van fynen gouden</l>
<l><pb n="3,346"/> Op syn hoeft, omdat hy woude</l>
<l n="40175">Doen verstaen dat syn macht</l>
<l>Aver XIJ coninghe weer gheacht.</l>
<l>Turnus quam ghereden daer</l>
<l><milestone unit="fol" n="279r"/> Ryckelicke in syn ghegaer,</l>
<l>Ende Eneas aen dander syde</l>
<l n="40180">Ghereet ende willich ten stryde;</l>
<l>Ende Aschanius, daer die Romyne</l>
<l>Of syn comen, groot ende cleyne.</l>
<l>Eneas die trac syn sweert</l>
<l>Ende hielt die hant ter sonnenwert.</l>
<l n="40185">Daer sach hem alreyerst Lamyne</l>
<l>Apenbaer in syn aenschyne:</l>
<l>Hy en docht haer wreet noch fel,</l>
<l>Al syn doen bequam haer wel.</l>
<l>"By desen lande ende by der sonnen,</l>
<l n="40190">"Sweer ic u, mocht so ghecommen,</l>
<l>"Dat waeren hoghe saken.</l>
<l>"Ic souder mynen eet by maken</l>
<l>"Dat ic desen eet wil houden</l>
<l>"Ende latens daventuer ghewouden</l>
<l n="40195">"Den seghe des conincs Turnus.</l>
<l>"So sal tfolc van mynen huse,</l>
<l>"Sonder stryt, droeve ende mat,</l>
<l>"Keren tot Evanders stat.</l>
<l>"Men en sal hem oec doen ghenen vaer,</l>
<l n="40200">"Noch meer en sullen sy hiernaer</l>
<l>"Tlant van Lacis moyen dan,</l>
<l>"Ist dat ons Got die seghe gan.</l>
<l>"Des ic hape ende bewaen,</l>
<l>"Dat wil ic u doen verstaen:</l>
<l n="40205">"Ic wil dat men dwinghe die Latyne</l>
<l>"Ons dan onderdaen te syne;</l>
<l>"Ic wil dat lant sy ons ghemeen.</l>
<l>"Van al den landen groot ende cleen</l>
<l><pb n="3,347"/> "Die hogherhant, als hy had die eer,</l>
<l n="40210">"Behoude hem Latyn, myn sweer.</l>
<l>"Wy sullen maken een stat</l>
<l>"Die Troyene, ende ic wil dat</l>
<l>"Dat haer gheve enen naem</l>
<l>"Lamyne, als haer is bequaem,</l>
<l n="40215">"Ghewyn ic se mitter hant."</l>
<l>Latyn antwoerden altehant:</l>
<l>"Eneas, dit sweer ic hier!</l>
<l>"Also help my thelmelsche vier,</l>
<l>"Locht, sterre, sonne ende mane,</l>
<l n="40220">"Dat ic ghereet ben te ontfaen.</l>
<l>"Turnus, coem voer ende sweer."</l>
<l>Doe quam hy voer al dat heer</l>
<l>Om te sweren den eet.</l>
<l>Mer synen volcke so wast leet,</l>
<l n="40225">Het docht hem een onghedeilt spel:</l>
<l>Al was Turnus starc ende snel,</l>
<l>Hy was jonc ende niet so styve</l>
<l>Als Eneas in den stryde,</l>
<l>Noch van leden oec so groot.</l>
<l n="40230">Dit maect se verveert ende bloot.</l>
<l>                Umbro, die bisscop, riep apenbaer,</l>
<l>Daert hoerde al die latynsche scaer:</l>
<l>"En scaemdys u niet, volc verwaten,</l>
<l>"Dat Turnus tlyf biet ende wilt laten</l>
<l n="40235">"Voer ons allen die hier staen?</l>
<l>"Onser is meer sonder waen.</l>
<l>"Siet hier voer u alle die Archaden,</l>
<l>"Die dit lant hebben verraden,</l>
<l>"Alle die Troyene ende die Tierene.</l>
<l n="40240">"Worden wy des stryts ghemene,</l>
<l>"Het is min dan man teghen man.</l>
<l>"Wiken wy hem, wat sullen wy dan?</l>
<l>"Sal hy blyven dus lantsheer</l>
<l><pb n="3,348"/> "Ende wy onteerft ommermeer?</l>
<l n="40245">"So en moghen wy die scande niet verwynnen!"</l>
<l>Mittesen woerde so beghynnen</l>
<l>Die Latyne hem te mishouden,</l>
<l>Die te voren vrede wouden.</l>
<l>Hem ontfarmden Turnus doot</l>
<l n="40250"><milestone unit="fol" n="279v"/> Noch so quam een wonder groot.</l>
<l>Daerby was een marassche, twaeren:</l>
<l>Doe quam ghevloghen een aren</l>
<l>Ende die vloghe beghinnen stuven;</l>
<l>Een swaen, wit ghelyc der duven,</l>
<l n="40255">Nam den arne in synen voet,</l>
<l>Die dat sat in syn ghemoet.</l>
<l>Hy droeghen hoghe op, dat is waer;</l>
<l>Mer hy was hem al te swaer,</l>
<l>Dies liet hy en vallen in die vloet.</l>
<l n="40260">Den Latynen wies den moet,</l>
<l>Want Tholominus die wiste</l>
<l>Veel van der voghele liste,</l>
<l>Die riep: "Doet al als ic doe.</l>
<l>"Dit teiken mercke ic herde vroe.</l>
<l n="40265">"Eneas beduyt den aren;</l>
<l>"Hy sal ons ontflien, twaren,</l>
<l>"Mit synen seile in die zee,</l>
<l>"Als die aren myn noch mee.</l>
<l>"Turnus die beduyt den swane,</l>
<l n="40270">"Die hem seker is tontgaen."</l>
<l>                Tholominus, mit diere taele,</l>
<l>Scoet een felle scarpe strale</l>
<l>Aver onder die Troyene.</l>
<l>Daer stonden IX broedere siene,</l>
<l n="40275">Pantus kynder: die strael scoet</l>
<l>Een van den broederen doot.</l>
<l>Dander achte liepen toe:</l>
<l>Haeren broeder wraken sy doe</l>
<l><pb n="3,349"/> Op hem die hem waeren naest,</l>
<l n="40280">Ende die Troyene mitter haest</l>
<l>Ende daertoe die Archaden mede,</l>
<l>Ghingen vechten daer ter stede.</l>
<l>Latyn die coninc selven vlo,</l>
<l>Als men den vrede brac also.</l>
<l n="40285">Coras, coninc Mesapus broeder,</l>
<l>Die voer die syne was behoeder,</l>
<l>Ende alle die heren aen elcke syde,</l>
<l>Ghereiden hem seer ten stryde</l>
<l>Ende syn op haer ors gheseten.</l>
<l n="40290">Auletes, die coninc vermeten,</l>
<l>Coras die stacken duer.</l>
<l>Hy sprac: "Danc heb die aventuer,</l>
<l>"Myn broeder was hier ghewroken!"</l>
<l>Hem was schier afghebroken</l>
<l n="40295">Syn ryckelicke ghegaer:</l>
<l>Dat namen die Latynen daer.</l>
<l>Daer ghinc men houwen ende slaen,</l>
<l>Elc was den anderen by ghestaen;</l>
<l>Hier viel een, hier IIJ, hier twee.</l>
<l n="40300">Alsoe dicke als hagel ende snee</l>
<l>Vloghen daer quarelen ende stralen.</l>
<l>Eneas sprac mit sueter talen:</l>
<l>"Wat doedy, heren, wat sal die stryt?</l>
<l>"Laet u vechten nu ter tyt.</l>
<l n="40305">"Die soene ende die voerwerde</l>
<l>"Was ghemaect mit enen woerde.</l>
<l>"Laet my vechten, syt ghestille,</l>
<l>"Ghy sulles wel sien uwen wille.</l>
<l>"Turnus ende ic sullent eynden."</l>
<l n="40310">Mit deser taelen sy hem seinden</l>
<l>Die Latyne enen spiet:</l>
<l>Wiet dede en weet ic niet,</l>
<l>Mer daer hy stoet aen enen boem</l>
<l><pb n="3,350"/> Ende des orloghes nam goem,</l>
<l n="40315">Wert hy ghescoten doer syn dyen,</l>
<l>Hy en mocht volghen noch vlyen.</l>
<l>Aschanius trac uyt dat hout,</l>
<l>Die daerom dreef onghedout,</l>
<l>Mer tyser bleef in dat vleys.</l>
<l n="40320">Om Japixe was syn eyss,</l>
<l><milestone unit="fol" n="280r"/> Dien die crude waeren condt:</l>
<l>Hy quam dertoe in cortter stont</l>
<l>Ende toech dat yser uyt mit liste;</l>
<l>Mit stenen hy oec syn bloet ciste,</l>
<l n="40325">Hy wiec se hem sachte ende bant.</l>
<l>- Hy was die wyste die men vant. -</l>
<l>                Tierst dat Turnus sach ghewont</l>
<l>Eneas ende oec onghesont</l>
<l>Wyken in syn pauweloen,</l>
<l n="40330">Wert hy wreet als een lioen.</l>
<l>Op sat hy schier ende doerreet</l>
<l>Al tfolc dat voer hem steet.</l>
<l>Dolona quam in syn ghemoet,</l>
<l>- Syn vader was een Troyen goet,</l>
<l n="40335">Dien Ajax Ulixese verweet</l>
<l>Dat hem moerdelinghe verbeet,</l>
<l>Ende hy had syns vaders name, -</l>
<l>Turnus en achten syns niet een brame.</l>
<l>Dolona die brac synen scacht,</l>
<l n="40340">Mer Turnus stac mit groter macht,</l>
<l>Dat hem al doer syn hoeft ghinc.</l>
<l>Aldaer viel die jonghelinc.</l>
<l>Turnus sprac: "Siet hier dyn erve,</l>
<l>"Troyen; sonder dyn bederve</l>
<l n="40345">"Rumt die lingde ende die breide!</l>
<l>"Dus sal ic se grueten mit leide</l>
<l>"Die my myn lant wanen afwynnen</l>
<l>"Ende my roven van mynre vriendynnen!"</l>
<l><pb n="3,351"/> Turnus deed daer groten scade</l>
<l n="40350">Onder dat volc van Archade,</l>
<l>Onder Troyene ende Tierene.</l>
<l>Latyne ende Ruseliene</l>
<l>Hadden daer wel haer ghevoech:</l>
<l>Sy sloeghen der Troyenen ghenoech.</l>
<l n="40355">                Ceculus van Prenestine,</l>
<l>Avontyn ende die syne,</l>
<l>Ende die stoutte Virbioen,</l>
<l>Eufeus ende syne baroen,</l>
<l>Clausus, die coninc van Sabine,</l>
<l n="40360">Elc van desen daden groot pine:</l>
<l>Om te verslaen Enease,</l>
<l>Ghereden quamen sy als dwase</l>
<l>Al voer Eneas pauweloene.</l>
<l>Segrestus, een Troyen coene,</l>
<l n="40365">Verweerden seer den inganc.</l>
<l>Op Ceculus dat hy spranc</l>
<l>Ende cloefden hem beide helm ende hoeft.</l>
<l>Die van Prenestine, des gheloeft,</l>
<l>Die beroeft waeren van haeren heer,</l>
<l n="40370">Pynden hem te wreken seer.</l>
<l>Ufeus deets hem te voren.</l>
<l>Nesteus sloech syn ors mit sparen</l>
<l>Ende stac mit enen Troyeschen speer</l>
<l>Ufeus doer, voer al dat heer.</l>
<l n="40375">Die twee ende coninc Abas,</l>
<l>Mesicus ende Afilas,</l>
<l>Mantos ende coninc Crupano</l>
<l>Weerdent so, wie datter vlo,</l>
<l>Sodat men die tentte behielt.</l>
<l n="40380">Mer Turnus die quam mit ghewelt,</l>
<l>Dat voer hem stont dat reet hy doer.</l>
<l>Crupano, coninc van Ligore,</l>
<l>Die was dierste in syn ghemoet,</l>
<l><pb n="3,352"/> Dat en was hem niet goet:</l>
<l n="40385">Scilt, halsberghe noch plate</l>
<l>En halp hem te gheenre bate,</l>
<l>Want Turnus doerreet al.</l>
<l>Daer gaf hy enen swaren val</l>
<l>Voer der Troyenen voeten doot.</l>
<l n="40390">                Eneas volc weec doer den noot</l>
<l><milestone unit="fol" n="280v"/> Ende hadden na dat velt verlaren.</l>
<l>Mer men bracht Eneas voren</l>
<l>Syn ors ende hy is opgheseten;</l>
<l>Den scilt nam hy, wildyt weten,</l>
<l n="40395">Ende custen mit synen mont</l>
<l>Aschanius, die by hem stont,</l>
<l>Mit Prianuse ende mit Atise.</l>
<l>"Lieve kynt, na mynre wyse</l>
<l>"Lere," sprac hy, "ridder wesen.</l>
<l n="40400">"Hebt ghedenckenisse van desen,</l>
<l>"Dat Hector dyn oem was</l>
<l>"Ende dyn vader Eneas."</l>
<l>Mittien woerde nam hy syn speer,</l>
<l>Uytter tentten reet hy int theer.</l>
<l n="40405">Tierst dat hem die syn saghen</l>
<l>Begonst hem herde wel te behaghen;</l>
<l>Sy ghetroesten hem des wel,</l>
<l>Al wast dat hem yerst misvel,</l>
<l>Dat hem nu soud goet gheschien.</l>
<l n="40410">Nesteus heeft hem voersien</l>
<l>Ende die Troyene, diet wel behaegde.</l>
<l>Mer ic waen hem Turnus versaegde,</l>
<l>Syn volc hy te samen trac.</l>
<l>Die yerste steke die Eneas stac,</l>
<l n="40415">Stac hy Tholominus doot,</l>
<l>Die den vrede wederboot,</l>
<l>Ende die sine wederstoet.</l>
<l>Sy verhoghede in haeren moet</l>
<l><pb n="3,353"/> Gian, Capis ende Segrestus,</l>
<l n="40420">Afilas ende Mesicus:</l>
<l>Elckerlicke vercoes den synen.</l>
<l>Die Ruseliene mitten Latynen</l>
<l>En mochtent niet wederstaen:</l>
<l>Had se Eneas willen slaen,</l>
<l n="40425">Meer lude waeren daer bleven.</l>
<l>Menich die behelt syn leven.</l>
<l>Turnus socht hy alleen,</l>
<l>Alle dandre achten hy cleen.</l>
<l>Hy riep: "Turnus, waer sydy nu,</l>
<l n="40430">"Die te voren so groten hu,</l>
<l>"Eer ic quam, gaf op myn lieden!"</l>
<l>Mittien soe ghesciede</l>
<l>Dat Mesapus broeder, Coras,</l>
<l>Weder riep: "Her Eneas,</l>
<l n="40435">"Hy en is hier niet. Proeft aen my</l>
<l>"Welc onser die stoutste sy!"</l>
<l>Elc liet daer opten anderen lopen. Ic waen</l>
<l>Dat Coras syn speer brac saen,</l>
<l>Want Eneas stacken al duer.</l>
<l n="40440">Ic en conde in deser aventuer</l>
<l>Niet vertellen alle die daet</l>
<l>Van die men daer vaet ende slaet,</l>
<l>Aen elcke syde hoe dat verghinc.</l>
<l>Nu was Turnus die jonghelinc</l>
<l n="40445">Ende dieghene die mit hem waeren,</l>
<l>Nu Eneas mit synre scaren.</l>
<l>                Doe Eneas niet en vant</l>
<l>In theer Turnus, synen viant,</l>
<l>Want veel volcs was tusschen hem tween,</l>
<l n="40450">Dochten hem dat laster scheen</l>
<l>Dat Laurente was mit ghemake,</l>
<l>Daer alreyerst af quam die sake.</l>
<l>Nesteus, Segrestus ende Gigan</l>
<l><pb n="3,354"/> Riep hy ende hiet die Troyesche man</l>
<l n="40455">Alle voer hem daer ghebieden.</l>
<l>"Laet," sprac hy, den anderen lieden;</l>
<l>"Den Archaden ende den Tierenen</l>
<l>"Houden tfelt; sy sullen ons lenen</l>
<l>"Een cortte wile die Troyen.</l>
<l n="40460">"Wonnen wy die stat, het waer ons sien:</l>
<l>"Sy is doch al sonder hoede.</l>
<l>"Dus sullen wy Turnus avermoede</l>
<l><milestone unit="fol" n="281r"/> "Een deel vellen ende maten,</l>
<l>"Als wy ghelyc der straten</l>
<l n="40465">"Die hoghe toerne neder maken.</l>
<l>"Latyn moet ontgelden die saken,</l>
<l>"Die Turnus hout aver swagher:</l>
<l>"Hy is te vet, maken wy hem magher!"</l>
<l>                Mittesen woerden quamen die scotten</l>
<l n="40470">Ter statwert ghelyc sotten,</l>
<l>Ende verdrincken se so mit scoten.</l>
<l>Daerna quamen ander roten,</l>
<l>Die brochten lederen ende vier;</l>
<l>Daernae menich Troyen fier</l>
<l n="40475">Reden mit piecken ende mit bilen.</l>
<l>So dicke was die locht mit pilen,</l>
<l>Wie dat aver den muer sach,</l>
<l>Dat hem een pyl in tlyf lach.</l>
<l>Eneas quam voer jaghende,</l>
<l n="40480">Mit luder stemme seer claghende</l>
<l>Dat men op hem had tebroken</l>
<l>Soen, die daer was ghesproken</l>
<l>Ende aen elcke syde ghesworen.</l>
<l>Tierste dat dit die poerters horen,</l>
<l n="40485">Wilden sy die opluken som,</l>
<l>Ende dat Eneas bynnen coem.</l>
<l>Sy willen hem tenen coninc kiesen.</l>
<l>Sulc man sprac: "Sullen wy verliesen</l>
<l><pb n="3,355"/> "Onse stat! Dat weer moert!</l>
<l n="40490">"Wy verweeren onse poert!"</l>
<l>Daer ghinc men die poerte houwen,</l>
<l>Daer mocht men bynnen scouwen,</l>
<l>Ende seer verweren die muer.</l>
<l>Mer hem gheviel quaed aventuer,</l>
<l n="40495">Daer hem groot verlies af quam.</l>
<l>Doe die coninghynne vernam</l>
<l>Dat men vuer in die poerte stac,</l>
<l>Ende men den starcken</l>
<l>Ende sy nerghent hier noch daer</l>
<l n="46500">Turnus vernam in die scaer,</l>
<l>Die stat te loessen uytter noot,</l>
<l>Waende sy dat hy waer doot</l>
<l>Of van den Troyen ghevaen.</l>
<l>Sy riep lude: "Ic heb misdaen!</l>
<l n="40505">"Het is al myn scout dat men hier street.</l>
<l>"Al ist te spade, het is my leet.</l>
<l>"By mynre scout is Turnus doot!"</l>
<l>Sy scoerden haer cleder root</l>
<l>Ende verhinc haer selven van rouwen.</l>
<l n="40510">Yerst quam gheroep onder die vrouwen,</l>
<l>Ende die scoen maghet Lamyne,</l>
<l>Die ghelyc was die sonneschyne,</l>
<l>Misbaerden uyttermaten seer.</l>
<l>Latynus die coninc, haer heer,</l>
<l n="40515">Wert van den misval ontdaen.</l>
<l>Hy sprac: "Dattet dus soud gaen</l>
<l>"Wist ic uyttermaten wale.</l>
<l>"Had ic sonder wedertale</l>
<l>"Eneas voer enen vrient ontfaen,</l>
<l n="40520">"Soe sout al anders gaen."</l>
<l>                Tierst doe die meer quam</l>
<l>Onder tfolc ende men vernam,</l>
<l>En was daer niemant in die stat</l>
<l><pb n="3,356"/> Hem en wert syn hertte mat.</l>
<l n="40525">                Bynnen dien dat Turnus vacht,</l>
<l>Die luttel hierop heeft gheacht,</l>
<l>So hoerden hy die stat in roere</l>
<l>Ende vernam daer die grote voere.</l>
<l>"Got!" sprac hy, "wat pynlicheden</l>
<l n="40530">"Mach daer wesen in die steden?</l>
<l>Die brant slaet baven den tynnen!</l>
<l>"Die stat is verraden bynnen,</l>
<l>"Of wat macht wesen dat daer es?"</l>
<l><milestone unit="fol" n="281v"/> Mittien woerde quam Saghes</l>
<l n="40535">Te Laurenten uytter stede,</l>
<l>- Ghewont was hy in den onvrede</l>
<l>Mit enen strael doer syn hoeft -.</l>
<l>"Turnus," seid hy, "ghy syt verdroeft.</l>
<l>"Ontfermt u doch onser stat!</l>
<l n="40540">"Eneas heeft ons alle mat</l>
<l>"Ende wint die stat aen onsen danc.</l>
<l>"Siet dat vuer starc ende stranc</l>
<l>"Baven slaende aen Latynus saele!</l>
<l>"Latyn die coninc, verstaet my wale,</l>
<l n="40545">"En weet wien kiesen ten swagher</l>
<l>"..........</l>
<l>"Du salt dyn suete lief verliesen,</l>
<l>"Ende daertoe die coninghynne,</l>
<l>"Die u hout was mit allen synne,</l>
<l n="40550">"Heeft haer selven versleghen.</l>
<l>"En weet wes ghy sult pleghen.</l>
<l>"Umbro die bisscop ende Avontyn,</l>
<l>"Dat syn diegheen die daer syn</l>
<l>"In die weer van der stat."</l>
<l n="40555">Turnus wert int thertte mat</l>
<l>Ende was na syns synnes ave.</l>
<l>Mit vollen moede reet hy dave,</l>
<l>Dat ors sloech hy mit spaeren.</l>
<l><pb n="3,357"/> Die Ruseliene die hem voer waren</l>
<l n="40560">Deed hy allegader wyken.</l>
<l>Hy sprac: "Nu suldy henen stryken</l>
<l>"Ende sien wat hier sal gheschien!</l>
<l>"Ic en sal Eneas niet ontflien.</l>
<l>"Laet u vechten, ghy Ruseliene,</l>
<l n="40565">"Ghy Troyene ende ghy Latyne,</l>
<l>"Ic salt alleen ende Eneas</l>
<l>"Aventueren, syt seker das;</l>
<l>"Rust u ende laet u vechten staen,</l>
<l>"Eneas sal hier comen saen,</l>
<l n="40570">"Ist dat hy weet dat ic beghaer."</l>
<l>                Mittien woerde seynden hy naer</l>
<l>Enen bade totter stat,</l>
<l>Die Eneas seide dat,</l>
<l>Dat hy die stat liet onghemoyt,</l>
<l n="40575">Ende het Turnus seer vernoyt</l>
<l>Dat men vrouwen ende ouden lieden</l>
<l>Vrese doet; wil hyt doen dieden</l>
<l>Syn ridderscap ende syn cracht,</l>
<l>Come ende proeve syn macht</l>
<l n="40580">Opten velde lyf teghen lyf,</l>
<l>Wie dat daer blyft katyf,</l>
<l>Of doot ofte al mat:</l>
<l>Dander heb die joffrou van der stat.</l>
<l>"Segt oec," sprac Turnus mede,</l>
<l n="40585">"Dat men die vorwaerde ende den vrede</l>
<l>"Brac, dat en was niet myn scout;</l>
<l>"Hy diet deed mit ghewout</l>
<l>"Hevet lyf daerom ghelaten."</l>
<l>                Die bade lief synre straten</l>
<l n="40590">Ter steden daer Eneas vacht,</l>
<l>Die baetscap heft hy en bracht;</l>
<l>Des was hy uyttermaten vro.</l>
<l>Hy sprac: "Ic doe gherne also".</l>
<l><pb n="3,358"/> Hy hiet den diet tvuer ontstaken</l>
<l n="40595">Ende die die mueren te stucken braken,</l>
<l>Dat sy souden houden vrede.</l>
<l>Oec ontboot hy in die stede</l>
<l>Den ouden man coninc Latyn,</l>
<l>Dat hy ende syn dochter Lamyn</l>
<l n="40600">Ter mueren gaen, daer sy sullen sien</l>
<l>Hoe die sake sal gheschien:</l>
<l>Sy sullen oec beide te scoenre stryden,</l>
<l>Als sy hem moghen verblyden</l>
<l>Te scouwen aen die scoen maghet,</l>
<l n="40605">Daer men dit orloech al om jaghet.</l>
<l><milestone unit="fol" n="282r"/>                 Scoen, milde ende vroet,</l>
<l>Haefs ende ten wapen goet</l>
<l>Was Eneas ende ghetrouwe;</l>
<l>Des mynden hem menich scoen vrouwe.</l>
<l n="40610">Turnus was van synen daghen</l>
<l>Die beste ridder, hoerdic ghewaghen,</l>
<l>Die in Ytalien was.</l>
<l>Niet lanc en was hy, als ic las,</l>
<l>Mer uyttermaten grof ende breet;</l>
<l n="40615">Langhe hande, dat wel steet,</l>
<l>Had hy ende die oghen blyde;</l>
<l>Syn baert en was ten ghenen tyde</l>
<l>Noch doe niet ghescharen.</l>
<l>Gheen milder en was ghebaren;</l>
<l n="40620">Ten wapen was hy herde goet:</l>
<l>Vreselicke was syn yerste ghemoet,</l>
<l>Mer saen was hy moede ende mat.</l>
<l>Gherne mynden hy, dat wel sat;</l>
<l>Van taelen was hy averdadich</l>
<l n="40625">Ende den verwonnen onghenadich.</l>
<l>                Dese twe daer ic af spreke</l>
<l>Quamen te samen ridderlicke</l>
<l><pb n="3,359"/> Te velde, buten op die gracht.</l>
<l>- Wie dat buten of bynnen vacht</l>
<l n="40630">Liet syn schieten ende syn slaen</l>
<l>Willichlicke ende gherne staen.</l>
<l>Die Latyn ende die Troyene</l>
<l>Begonden op hem te siene.</l>
<l>Die coninc ende die scoen Lamyne</l>
<l n="40635">Ende van der stat al die syne</l>
<l>Ghingen hoghe staen ten tynne,</l>
<l>Omdat sy souden bekynne. -</l>
<l>Voer die borst hielden sy die scilde</l>
<l>Als ridders van slaghen milde.</l>
<l n="40640">Die orse sy mit spaeren sloeghen,</l>
<l>Die se saen te samen droeghen:</l>
<l>So vreselicke sy hem onderstaken</l>
<l>Dat sy beid haer scachte braken</l>
<l>Ende die orse boghen beide;</l>
<l n="40645">Int tsant stortten syt tghereide,</l>
<l>Seer ghequest ende ghefolleert.</l>
<l>Mer so seer dat hem deert</l>
<l>Die joeste, als sy saghen haer lief,</l>
<l>Waster een gheen hy en verhief</l>
<l n="40650">Syn hoeft ende is opghestaen.</l>
<l>Te gader quamen sy beide saen:</l>
<l>Sy sloeghen, als ridders milde,</l>
<l>Elclic van anders schilde</l>
<l>Grote spaen in den nytspeel.</l>
<l n="40655">Turnus hevet te beter veel</l>
<l>Om die wonde van Eneas dien:</l>
<l>Hy mocht volghen ende vlien</l>
<l>Voer Eneas als hys rochte</l>
<l>Dat hys belopen niet en mochte,</l>
<l n="40660">Want Eneas pynden om dat</l>
<l>Dat hy en gherne had ghehadt</l>
<l>In den arm, mer Turnus weec.</l>
<l><pb n="3,360"/> Ten mach u segghen clerc noch leec</l>
<l>Wat sy beide ten wapen daden.</l>
<l n="40665">Turnus die was so verladen</l>
<l>Van slaghen ende van groter pynen;</l>
<l>Mer als hy sach die scoen Lamynen,</l>
<l>Die hy verliesen mocht of wynnen,</l>
<l>Ghedachts hem ende wert vers van mynnen:</l>
<l n="40670">Elc sloech den anderen af syn ghegaer,</l>
<l>Dat men dat bloet al apenbaer</l>
<l>Mocht sien ronnen doer die maelgien;</l>
<l>Mer Turnus begonst te faelgien.</l>
<l>                Als Eneas ghewaer wert,</l>
<l n="40675">Sloech hy hem uytter hant syn sweert</l>
<l>Ende ghincter op staen mitten voeten.</l>
<l><milestone unit="fol" n="282v"/> Nu en der hem Turnus ghemoeten,</l>
<l>Want hy en heeft niet in die hant:</l>
<l>Wien hy aen den ringhe vant</l>
<l n="40680">Bat hy om een ander sweert,</l>
<l>Mer Eneas vloect ende sweert</l>
<l>Dat hy derom sterft wiet hem lene.</l>
<l>Daer en was so coen, groot noch clene,</l>
<l>Die hem een sweert lenen dorst.</l>
<l n="40685">Eneas dreef den edelen vorst</l>
<l>Voer hem ende, Turnus vlo;</l>
<l>Doch die bisscop Umbro</l>
<l>Syn sweert hem in die hant scoot.</l>
<l>Gram wert Eneas ende sloech doot</l>
<l n="40690">Den valschen bisscop daer ten stonde,</l>
<l>Die veel nigromancie conde.</l>
<l>Dat quam Turnus selven wreken:</l>
<l>Men en mocht u nummermeer ghespreken</l>
<l>Hoe grote slaghe Eneas sloech.</l>
<l n="40695">Turnus schier syn sweert verdroech;</l>
<l>Eneas sloech hy mittien,</l>
<l>Dat hy nycten op die knyen;</l>
<l><pb n="3,361"/> Mer dat sweert brac mids ontwee.</l>
<l>Al had Eneas een deel wee,</l>
<l n="40700">Hy spranc saen op, want daer lach</l>
<l>Lamyne, diet al aensach</l>
<l>Die aventuer, want die stryt</l>
<l>Was voer haer ter selver tyt.</l>
<l>Ende Turnus scaemt hem te vlien,</l>
<l n="40705">Op Lamynen begond hy te sien;</l>
<l>Hy sprac: "Ontfarmt u, scoen maghet,</l>
<l>"Dat ic vers ende onversaghet</l>
<l>"Doer u kiesen sal den doot;</l>
<l>"Mit ongheval herde groot</l>
<l n="40710">"Heb ic verlaeren nu twee sweerde!"</l>
<l>Lamyne ontfarmden des herde</l>
<l>Ende sy sprac: "Her Eneas,</l>
<l>"Doer mynen wille ghestaed my das,</l>
<l>"Dat Turnus heb een sweert".</l>
<l n="40715">Mittien neech sy darwert.</l>
<l>Eneas sprac: "Ic doen dat, twaeren,</l>
<l>"Synt ghyt wilt; hoe mocht ict spaeren</l>
<l>"Uwen wille te doen, scoen?</l>
<l>"Ic haep, ic sal u hebben te loen".</l>
<l n="40720">                Mittien sprac hy: "Neemt u sweert,</l>
<l>"Turnus, dat ghy hadt weert</l>
<l>"Ende ic u uytter hant ontsloech".</l>
<l>Lamyne hoerdent ende loech:</l>
<l>"Danc hebt, Eneas, edel Troyen!"</l>
<l n="40725">Die stryt begond echt mittien,</l>
<l>Groot ende uyttermaten wreet:</l>
<l>So manlic her Turnus nu street,</l>
<l>Die Troyenen hadden vaer.</l>
<l>Hy weec, Eneas volgden naer</l>
<l n="40730">Ende sloech hem daernae al mat,</l>
<l>Doch dat hy en teenre stat</l>
<l>Ghedreven bracht, daer hy sach</l>
<l><pb n="3,362"/> Dat een scarp spiet voer hem lach.</l>
<l>Den greep Eneas in syn hant</l>
<l n="40735">Ende setten op synen viant,</l>
<l>Die synen slaghen meest ontspranc:</l>
<l>Die scacht vloech derwert eer yet lanc</l>
<l>Ende vloech hem ten navelen inne.</l>
<l>Dat was hem een swaer ghewynne,</l>
<l n="40740">Want hy stortte van den scote.</l>
<l>Die Latyne ende haer rote</l>
<l>Sloeghen te samen haer hande:</l>
<l>Alle die berghe ende die lande</l>
<l>Heelden van den lude weder.</l>
<l n="40745">Dat Turnus lach der neder,</l>
<l>Riep Eneas: "Ghy sult ontbeide,</l>
<l><milestone unit="fol" n="283r"/> "Her Turnus, myns opter heyde.</l>
<l>"Ghy hebt my al den dach ontlopen:</l>
<l>"Hare alre doot suldy becopen,</l>
<l n="40750">"Die ghy my af hebt ghesleghen!"</l>
<l>Turnus had syn hand daerteghen</l>
<l>Ende sprac: "Des heb ic verdient,</l>
<l>"Nu doet my voer alle myn vrient</l>
<l>"Dattu wils, het is wel recht.</l>
<l n="40755">"Mer nu bid ic als dyn knecht,</l>
<l>"Laet u ontfarmen myns vader oude,</l>
<l>"Dat is Damius, die, by mynre scoude,</l>
<l>"Syn lyf hierom ghecort sal syn.</l>
<l>"Het was wilen die vader dyn,</l>
<l n="40760">"Anchises, also out als die myn;</l>
<l>"Nu merct of die vader dyn</l>
<l>"Rouwe soud hebben om dynen doot.</l>
<l>"Ofte du my slaet doer synen noot,</l>
<l>"Hy salder om wenen. Seynt my te lande</l>
<l n="40765">"Ende en laet my niet onder die viande</l>
<l>"Onbegraven ligghen hier.</l>
<l>"Ic ben verwonnen al was ic fier.</l>
<l><pb n="3,363"/> "Des lye ic voer al die Latyne,</l>
<l>"Lamyne is mit recht dyne.</l>
<l n="40770">"My waer leet, hoerde sy my carmen."</l>
<l>Eneas begonste te ontfarmen</l>
<l>Ende soud dat sweert hebben wechghedaen,</l>
<l>Ende den man hebben ghevaen,</l>
<l>Mer doe bekende hy te dien tyde</l>
<l n="40775">Dat gordel aen synre syde,</l>
<l>Dat hy Pallant had gheroeft.</l>
<l>Doe verstormden hem syn hoeft</l>
<l>Ende hy sprac mit fellen moede:</l>
<l>"Jae, ghy moerder, soudy mit goede</l>
<l n="40780">"My ontgaen ende tlyf behouden!</l>
<l>"Ende du bedroefden den ouden</l>
<l>"Evander mit dynre hant,</l>
<l>"Ende du versloech den jonghen Pallant!</l>
<l>"Ende ghy hebt noch aen dyn syde</l>
<l n="40785">"Dattu roefdes in den stryde!</l>
<l>"Pallant! Pallant! dit is die wrake!"</l>
<l>Daer en was gheen ander sprake,</l>
<l>Mer hy stacken mitter vaert</l>
<l>Al totter hertten in dat sweert.</l>
<l n="40790">Syn harnas, ors ende schilt</l>
<l>Ende oec al dat hy behilt,</l>
<l>Dat niet en was gheroeft in den stryde.</l>
<l>Den doden gaf hy den maghen,</l>
<l>Dat sy hem te lande souden draghen</l>
<l n="40795">Dus nam eynde die heer groot;</l>
<l>Ist cranc, ist starc, het moet ter doot.</l>
<l>                Latyn, die coninc, deed ontdoen</l>
<l>Die stat ende nam syn baroen,</l>
<l>Ende gaf hem syn enighe kynt.</l>
<l n="40800">Sonder letten yet een twint</l>
<l>Gaf hy hem die scoen Lamyne:</l>
<l><pb n="3,364"/> Dat was den loen van synre pyne.</l>
<l>Eneas sprac: "Nu hoert my, heren.</l>
<l>"Ic en wil dat recht niet verkeren</l>
<l n="40805">"Dat hier langhe heft ghestaen.</l>
<l>"Ic wil, die Troyene aenvaen</l>
<l>"Die wet, die sede van den lande.</l>
<l>"Synt dat wy voer onse viande</l>
<l>"In vreden sullen leven sachte,</l>
<l n="40810">"Ende huwelic doen aen uwe gheslachte,</l>
<l>"Des mach my te rechte lusten.</l>
<l>"Ic en was in vreden noch in rusten</l>
<l>"Nie, synt dat ic had XVIJ jaer,</l>
<l>"Ende daertoe heb ic, dat is waer,</l>
<l n="40815"><milestone unit="fol" n="283v"/> "In stryde gheleeft ommermeer,</l>
<l>"XV jaer ende daertoe meer.</l>
<l>"Die heren die hier ghewapent staen</l>
<l>"Ende noch in hant niet en syn ghegaen,</l>
<l>"Wil ic dat al werden myn man:</l>
<l n="40820">"Sullen sy haer goet behouden dan</l>
<l>"Ende diegheen die werden myn man</l>
<l>"Die sullen mit my sweren dan</l>
<l>"Mit my te houden die lande,</l>
<l>"Willent my afwinnen die viande.</l>
<l n="40825">"Ic en eysche el niet van Latyne</l>
<l>"Dan syn kynt, die scoen Lamyne:</l>
<l>"Hy se my sweer ende ic syn swagher,</l>
<l>"Hy sy hogher ende ic sy lagher,</l>
<l>"Alle die daghe die hy leeft.</l>
<l n="40830">"Mer ic wil dat hyt my opgheeft</l>
<l>"Syn lant, tierst dat syns ghebreect."</l>
<l>                Latyn hy antwoert ende hy spreect:</l>
<l>"Danc hebt, Eneas, der havesheden.</l>
<l>"Ic en dorstet u niet hebben ghebeden</l>
<l n="40835">"Tfordel dat ons u doecht biet;</l>
<l>"Hieraf en wil ic sceiden niet.</l>
<l><pb n="3,365"/> "Gaet toe, ghy heren ende ghy man,</l>
<l>"Want hy u ridders vernam."</l>
<l>Alle leiden sy haer hande te samen:</l>
<l n="40840">In synre ghenaden dat sy quamen</l>
<l>Ende hy ontfinc alle die heren.</l>
<l>Daer trouden hy mit groter eren</l>
<l>Syn Lamyne, die scoen Lamyne.</l>
<l>Die Troyene ende die Latyne</l>
<l n="40845">Hebben soen ende vrede ghespraken,</l>
<l>Dat nummermeer en wert tebraken.</l>
<l>Die Ruseliene worden mat;</l>
<l>Ardea, Turnus hoeftstat,</l>
<l>Heeft Eneas al verbrant,</l>
<l n="40850">Ende dwanc aen hem alt tlant.</l>
<l>                Heer was hy meer dan XL jaer</l>
<l>In Lacien oec daernaer,</l>
<l>Als ic in Virgilius las.</l>
<l>Als hy out van daghen was,</l>
<l n="40855">Wan hy enen soen, hiet Sisanus;</l>
<l>Ende synen soen Aschanus,</l>
<l>Maecten Alba, die goede stede,</l>
<l>Die synt Romulus heiten dede</l>
<l>Romen, na den name syn.</l>
<l n="40860">Aldus dan syn die Latyn</l>
<l>Comen van den Troyenen,</l>
<l>Ende alle die keiseren, die croen spienen</l>
<l>In Romen, synt daeraf ghebaren.</l>
<l>Het was voerseit langhe te voren,</l>
<l n="40865">Dat die Troyen haren noot</l>
<l>Verwynnen souden al was hy groot.</l>
<l>Dese meer ghinc veer ende wyde:</l>
<l>Daer quamen die Troyen te stryde,</l>
<l>Die in menich lant waeren katyve;</l>
<l n="40870">Haer kynder ende wyve</l>
<l><pb n="3,366"/> Quamen daer oec van Achesten,</l>
<l>Ende ridderen van mengher vesten,</l>
<l>Van Creten, van Pargamea,</l>
<l>Uyt Griecken veer ende na.</l>
<l n="40875">Doch, dat sy maecten een scaer,</l>
<l>Aver die berghe seynden sy se daer:</l>
<l>Daer was Vranc af hoeftman:</l>
<l>In Vranckryc was hy, die yerst die wan</l>
<l>Yerstwerve coren ende wyn</l>
<l n="40880">Op die edel ryvier den Ryn;</l>
<l>Noch heitet tlant na synen naem.</l>
<l>..........</l>
</body>
</text>
</TEI.2>
