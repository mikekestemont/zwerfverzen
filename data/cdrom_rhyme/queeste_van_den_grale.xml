<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Queeste van den Grale</title>
<author>Onbekend</author>
</titleStmt>
<editionStmt>
<edition>W.J.A. Jonckbloet (ed.): Roman van Lancelot, (XIIIe eeuw). Naar het (eenig-bekende) handschrift der Koninklijke Bibliotheek, op gezag van het gouvernement uitgegeven. 's-Gravenhage, 1846-1849. dl. 2, 1-76.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Queeste van den Grale"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1300"/></interpGrp>
<interpGrp type="witnessYear_from"><interp value="1300"/></interpGrp>
<interpGrp type="pubYear_to"><interp value="1350"/></interpGrp>
<interpGrp type="witnessYear_to"><interp value="1350"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Queeste van den Grale</TITEL>
<author>Onbekend</author>
<AARD>Rijm</AARD>
<BRON nr="K100">'s-Gravenhage, Koninklijke Bibliotheek, 129 A 10</BRON>
<DATUM>1300-1350</DATUM>
<OMVANG>11160 verzen</OMVANG>
<BRON.OPM>Het handschrift staat bekend als de zgn. Haagse Lancelot-codex. Deze bevat in totaal 2+241+2 bladen en per blad 3 kolommen. Het totaal aantal verzen bedraagt 87296. De Queeste van den Grale bevindt zich op fol. 129-158v. De codex bevat achtereenvolgens: Boek II: het vervolg van de Roman van Lancelot (fol. 1-99, vs. 1-36947), Roman van Perchevael (fol. 100-115, vs. 36951-42546), Roman van Moriaen (fol. 116-128, vs. 42547-47262); Boek III: Queeste van den Grale (fol. 129-158vc, vs. 1-11160), Wrake van Ragisel (verkorte versie) (fol. 158vc-166, vs. 11161-14580), Roman van den riddere metter mouwen (verkorte versie) (fol. 167-177, vs. 14581-18602), Walewein ende Keye (fol. 178-187, vs. 18603-22270), Lanceloet en het hert met de witte voet (fol. 188-190rb, vs. 22271-23126), Roman van Torec (fol. 190rc-200, vs. 23127-26980); Boek IV: Arturs doet (fol. 201-238, vs. 1-13054). Boek I, met het begin van de Roman van Lancelot, is verloren gegaan.</BRON.OPM>
<EDITIE>W.J.A. Jonckbloet (ed.): Roman van Lancelot, (XIIIe eeuw). Naar het (eenig-bekende) handschrift der Koninklijke Bibliotheek, op gezag van het gouvernement uitgegeven. 's-Gravenhage, 1846-1849. dl. 2, 1-76.</EDITIE>
<STATUS>Kritisch</STATUS>
<BRONMNW>797 </BRONMNW>
<EDITIE.OPM>Er is gebruik gemaakt van de gedigitaliseerde versie van Jonckbloets uitgave die tot stand kwam aan de KU Nijmegen. Deze elektronische versie bevat enkele kleine verschillen met de editie van Jonckbloet. Niet overgenomen werden: het trema, het uitroepteken, de clausstreep en het commentaar "(sic)"; voorts springt de tekst nergens in. </EDITIE.OPM>
<BRONNEN>'s-Gravenhage, Koninklijke Bibliotheek, 129 A 10</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="chapter"><head type="chapter"><pb n="1"/> I.</head>
<l>Ene scone aventure hebbic gehord,</l>
<l>Die willic dan soe bringen vord</l>
<l>Uten Walsche, dat nu scine:</l>
<l>Mine staet te sparne cost no pine;</l>
<l n="5">Maer mochtic ene aventure geraken,</l>
<l>Die mi wel daertoe dochte smaken,</l>
<l>Ende ics dan niet worde bescouden,</l>
<l>Soe haddic wel mine pine vergouden.</l>
<l>Mi gewoech die aventure turen das,</l>
<l n="10">In tsinxenen avonde, alst none was,</l>
<l>Ende die messe was gedaen,</l>
<l>Ende men eten soude gaen,</l>
<l>Quam ene joncfrouwe met haesten groet</l>
<l>Int hof gereden te Carmeloet,</l>
<l n="15">Ende vrachde oft Lanceloet daer ware.</l>
<l>Men seide: jaet, ende wiesden hare;</l>
<l>Ende si bat hem doe daer des,</l>
<l>Van des conincs halven Pelles,</l>
<l>Dat hi met hare varen woude</l>
<l n="20">Inden bosch, daer sine leiden soude.</l>
<l>Ende alte hant soe vragede hi:</l>
<l>"Joncfrouwe, met wien soe sidi?"</l>
<l>"Ic ben metten genen, sekerleke,</l>
<l>Daer ic u hier nu af spreke."</l>
<l n="25">Ende Lanceloet beval alsoe houde</l>
<l>Dat men sijn gereide lecgen soude.</l>
<l>Ende alse die coninc verstont dese sake</l>
<l>Hi wasere af sere tongemake,</l>
<l>Entie coninginne ende alt hof doe.</l>
<l n="30">Entie joncfrouwe antwerder toe:</l>
<l>"Hi sal morgen hier weder wesen</l>
<l>Ter maeltijt." Hi voer wech mettesen.</l>
<l>Als si ene halve mile hadden gereden</l>
<l>Worden si geware ere steden,</l>
<l n="35">Daer ene abdie van nonnen stoet.</l>
<l>Si reden daer met groter spoet,</l>
<l>Daer Lanceloet herde wel was ontfaen</l>
<l>Als hire quam. Ende alsoe saen</l>
<l>Ward hi sire .ij. neven geware,</l>
<l n="40">Die op .ij. bedden lagen dare,</l>
<l>Lyoneel ende sijn broder Bohord.</l>
<l>Ende si quamen gesprongen vord</l>
<l>Ende helsdene sere tien tide,</l>
<l>Alse die sijns waren blide.</l>
<l n="45">Ende hi seide hen lieden daer naer,</l>
<l>Dat hi met ere joncfrouwen quam daer,</l>
<l>Hine wiste om wat saken.</l>
<l>Binnen dien dat si dus spraken</l>
<l>Quamen .iiij. nonnen, dine versochten,</l>
<l n="50">Ende Galate met hen brochten.</l>
<l>Die soe scone was ende so besneden</l>
<l>Van algader sinen leden,</l>
<l>Datmen niweren in eertrike</l>
<l>Vonden hadde sinen gelike.</l>
<l n="55">Ene nonne hilt kint in die hant,</l>
<l>Ende si weende sere te hant,</l>
<l>Ende seide: "Here, ic bringe u</l>
<l>Dat kint, dat ic tote nu</l>
<l>Gevoet hebbe, dat al mine</l>
<l n="60">Bliscap ende troest plach te sine;</l>
<l>Ende ic soude gerne sien dat hi</l>
<l>Van uwer hant ridder werde, wildi;</l>
<l>Bedie van beteren man, sonder waen,</l>
<l>En mochti ridderscap niet ontfaen."</l>
<l n="65">Dat kint docht hem soe scone,</l>
<l>Dat hi noit onder den trone</l>
<l>Soe sconen vorme sach van manne.</l>
<l>Om die scoenheit dire lach anne</l>
<l>Haddire soe goeden wille toe,</l>
<l n="70">Dat hijt hare beloefde doe,</l>
<l>Dat hine riddere soude maken.</l>
<l>Hi dedene dien nacht waken,</l>
<l>Ende opten anderen dach daer naer</l>
<l>Soe maectine riddere daer,</l>
<l n="75">Ende spien hem den enen spore vord,</l>
<l>Enten anderen spien hem Bohort:</l>
<l>Ende Lanceloet gordem tswaerd doe</l>
<l>Ende slogen inden hals, ende seidere toe:</l>
<l>"God make u nu goet vort an,</l>
<l n="80">Bedie gi sijt een scone jonc man."</l>
<l>Alse Lanceloet hadde gedaen</l>
<l>Datter toe hoerde, hi seide saen</l>
<l>Tote Galate: "Here, wildi</l>
<l>Tot des conincs hove varen met mi?"</l>
<l n="85">Hi seide: neen hi, niet aldoe.</l>
<l>Doe sprac Lanceloet der abdissen toe:</l>
<l>"Vrouwe, gedoget dat te hove vare</l>
<l>Die neuwe riddere, die dare</l>
<l>Meer sal beteren dan hier met u."</l>
<l n="90">Si seide: "Hine varter niet nu.</l>
<l>Alst tijt es wi selne sinden daer."</l>
<l>Lanceloet sciet danen daer naer</l>
<l>Ende sine gesellen, met haesten groet,</l>
<l>Ende quamen vor tirscetijt te Karmeloet.</l>
<l n="95">Die coninc was te messen gegaen:</l>
<l>Si beetten ende gingen in die zale saen,</l>
<l>Soedat si daer in die zale</l>
<l>Vanden neuwen riddere hadden tale.</l>
<l>Bohort seide dat hi noit ne sach</l>
<l n="100">En genen minsce op enen dach</l>
<l>So wel geliken, teneger stede,</l>
<l>Lancelote alse dat kint dede.</l>
<l>"In gelove nembermer man,</l>
<l>En eest niet Galaat, di[en] Lanceloet wan</l>
<l n="105">Ans conincs Pelles dochter wilen ere.</l>
<l><pb n="2"/>Hi gelijct wel min no mere</l>
<l>Dien geslechte enten onsen toe."</l>
<l>Ende Lyoneel antwerde hem doe:</l>
<l>"Ic wils wel seker wesen des,</l>
<l n="110">Want hi Lancelote al gelijc es."</l>
<l>Ende si sprakere te meer af vort,</l>
<l>Dat sire gerne af hadden verhort</l>
<l>Van Lanceloets monde, daer si niet</l>
<l>An mochten dat hi sprac iet.</l>
<l n="115">Ende si gingen tien stonden</l>
<l>Die sittene vander tavelronden,</l>
<l>Ende si vonden op elc gescreven doe</l>
<l>Des ridders name, dire horde toe.</l>
<l>Doen si ten vresseliken sitten quamen,</l>
<l n="120">Ende si oec die waerheit vernamen,</l>
<l>Dattere letteren an gescreven stonden,</l>
<l>Die si aldus sprekende vonden:</l>
<l>"Cccc. ende lxiiij. jaer</l>
<l>Selen wesen leden vorwaer,</l>
<l n="125">Dat onse here int graf lach,</l>
<l>Dat sal vinden opten tsinxendach</l>
<l>Dat vresselijc sitten enen man,</l>
<l>Die hem sal onderwinden dan</l>
<l>Dat hi daerin sal sitten gaen."</l>
<l n="130">Doen seiden die liede al sonder waen:</l>
<l>"Dits ene wonderlike aventure."</l>
<l>Lanceloet seide ter selver ure:</l>
<l>"Alsoe alst es gescreven daer</l>
<l>Soe es dat incarnation waer:</l>
<l n="135">Ic wilde wel dat tavont mere</l>
<l>Nieman en lase." Si seiden: "Here,</l>
<l>Wi selent wel ontkeren gereet."</l>
<l>Si namen doe een sidijn cleet</l>
<l>Ende decten die letteren also houde,</l>
<l n="140">Datse nieman lesen soude.</l>
<l>Alse die coninc van messen quam</l>
<l>Ende hi Lancelote daer vernam</l>
<l>Ende Bohorde ende Lyonele, hi das</l>
<l>Doe utermaten blide was,</l>
<l n="145">Ende alle die waren tier stede,</l>
<l>Ende Walewein sonderlinge mede.</l>
<l>Men dede daer feesten vele nu</l>
<l>Bohorde ende Lyonele, secgic u,</l>
<l>Diemen binnen den hove vor dien</l>
<l n="150">In langen nine hadde gesien.</l>
<l>Die coninc beval datmen sate</l>
<l>Ten taflen ende datmen ate.</l>
<l>Doe quam Keye di[e] drossate vort</l>
<l>Ende sprac ten coninc dese wort:</l>
<l n="155">"Here, sitti ten etene nu,</l>
<l>Gi brect die costumen, secgic u,</l>
<l>Die hier lange heeft gewesen.</l>
<l>Gi ward gecostumiert vor desen</l>
<l>Dat gi ten hogen feesten nine saet</l>
<l n="160">Ten taflen, here, noch nine aet</l>
<l>Eer vor u ende vor u liede</l>
<l>Enege aventure gesciede."</l>
<l>Ende die coninc antwerde daer naer:</l>
<l>"En trouwen, Keye, gi sect waer:</l>
<l n="165">Ic hebt gehouden ende oec sal</l>
<l>Vordane houden min leven al;</l>
<l>Maer ic was soe blide dor das,</l>
<l>Dat Lanceloet gesont comen was</l>
<l>Ende sine gesellen, dat ic dor dat</l>
<l n="170">Altemale des vergat."</l>
<l>Ende alsi dus spraken quam dare</l>
<l>Een knape ende brachte niemare</l>
<l>Ende seide aldus toten coninc:</l>
<l>"Hort hier, here, wonderlike dinc;</l>
<l n="175">Hier es opt water vlitende comen</l>
<l>Een steen, dien ic hebbe vernomen:</l>
<l>Comten sien nu ter uren;</l>
<l>Ic weet wel het sijn aventuren."</l>
<l>Die coninc tiede te hant daer</l>
<l n="180">Entie barone, ende vondent waer.</l>
<l>Ende die steen was comen ten stonden</l>
<l>Ten lande, dien si daer vonden,</l>
<l>Ende was maerberijn. Daer in stac .i. swaerd,</l>
<l>Dat rike was ende vele gouts waerd;</l>
<l n="185">Ende die appel daer af was een</l>
<l>Dire, precieus ende rike steen,</l>
<l>Daer letteren van gout in stonden,</l>
<l>Die aldus spraken ende orconden:</l>
<l>"Nieman heeft macht mi te doene</l>
<l n="190">Ute desen stene, sonder die goene</l>
<l>Ane wies side ic hangen sal,</l>
<l>Die de beste riddere sal sijn van al."</l>
<l>Alse die letteren die coninc verstoet</l>
<l>Hi sprac te Lancelote, daer hi stoet:</l>
<l n="195">"Dit swaerd es uwe, want gi sijt</l>
<l>Die beste riddere nu ter tijt."</l>
<l>"En es min niet, antwerde Lanceloet hem;</l>
<l>"Wet wel, dat ic niet so cone bem</l>
<l>Dat ic min hant daer ane doe.</l>
<l n="200">Ic ben niet waerd gnoech daer toe."</l>
<l>"Provets," seide die coninc,</l>
<l>"Oft gi volbringen moget die dinc."</l>
<l>"Ic does niet, antwerde Lanceloet,</l>
<l>"Bedie ic weet wel dat al bloet,</l>
<l n="205">Dat dit sal proven geen man,</l>
<l>Op dat hire falgiert an,</l>
<l>En sal hem te quarde vergaen."</l>
<l>"Wat wettijs?" sprac die coninc saen.</l>
<l>"Here, ic weet wel," antwerde hi,</l>
<l n="210">"Noch sekeric ene dinc daer bi,</l>
<l>Dat selen opten dach van heden</l>
<l>Beginnen die grote wonderlijcheden</l>
<l>Ende die aventuren vanden grale."</l>
<l>Die coninc verstont die worde wale.</l>
<l n="215">Alse die coninc sach dat Lanceloet</l>
<l>Daertoe en dede cleine no groet</l>
<l>Bat hi Waleweine alsoe houde</l>
<l>Dat hire sine macht toe doen soude.</l>
<l>Walewein antwerde: "Wat mins gesciet,</l>
<l n="220">Here, dan staet mi te doene niet;</l>
<l>Nadat Lanceloet niet proven wille</l>
<l>Mi staet wel te sittene stille;</l>
<l>Want dat al om niet ware.</l>
<l>Men weet dat wel oppenbare,</l>
<l n="225">Dat hi beter ridder es dan ic bem."</l>
<l>Doe seide die coninc tote hem:</l>
<l>"Nochtan willic dat gijt proeft ter vaerd,</l>
<l>Niet om te hebbene tswaerd....."</l>
<l>Doe dede Walewein daer ane die hant,</l>
<l n="230">Ende falgierde daer ane thant.</l>
<l>Doe seide die coninc: "Nu laet staen,</l>
<l>Gi hebt wel min bevelen gedaen."</l>
<l>Lanceloet seide te min her Waleweine daer:</l>
<l>"Dit swaerd sal u noch sniden naer</l>
<l n="235">Dattet u harde leet sal wesen."</l>
<l>Walewein antwerde doe te desen:</l>
<l>"Al haddicker omme wanen sterven saen</l>
<l>Ic hadder af mijns oems wille gadaen."</l>
<l>Ende de coninc beraus tier stede</l>
<l n="240">Dat hijs Waleweine proven dede.</l>
<l>Doe bat hijs Perchevale alsoe houde,</l>
<l>Dat hijs mede proven soude.</l>
<l>"Ic saelt doen herde gerne", antwerde hi,</l>
<l>"In dien dat gi wilt staen daer bi."</l>
<l n="245">Ende Perchevael dede doe altehant</l>
<l>Ane dat swaerd daer sine hant,</l>
<l>Ende het ontfacht hem te doene.</l>
<l>Doe wisten wel alle die baroene,</l>
<l>Die in die plaetse waren daer,</l>
<l n="250">Dat Lanceloet hadde geseit waer;</l>
<l>Ende elc pensde in sinen sin</l>
<l>Dat also ware, meer no min,</l>
<l>Alse die letteren seiden ter stonden,</l>
<l>Die anden apel gescreven stonden,</l>
<l n="255">Soe datmen vord daer niemanne vant,</l>
<l><pb n="3"/>Die daer ane wilde doen die hant.</l>
<l>Walewein sprac toten coninc: "Here,</l>
<l>Gi moget nu wel gaen eten mere:</l>
<l>Gine hebt niet nu ter uren</l>
<l n="260">Gefalgiert van aventuren."</l>
<l>Die coninc dede gaen eten ter vart</l>
<l>Ende liet beide steen ende sward.</l>
<l>Ende die vander tavelronden saten</l>
<l>Elc in sijn sitten ende aten;</l>
<l n="265">Ende daer dienden sonderlinge</l>
<l>Vire gecroende coninge,</l>
<l>Ende soe vele hogere barone,</l>
<l>Dat wonder was vanden doene.</l>
<l>Ende daer waren vander tavelronden</l>
<l n="270">Alle die sittene vol vonden</l>
<l>Sonder dat vreesselijc stitten allene.</l>
<l>Alse gedient was int gemene</l>
<l>Van den irsten gerechte al dure</l>
<l>Soe gevel daer ene avonture,</l>
<l n="275">Dat vander zalen, daer doe in saten</l>
<l>Die hoge lieden alle ende aten,</l>
<l>Beide die vensteren ende die duren</l>
<l>Alle loeken toe tier uren,</l>
<l>Datter nieman hant ane dede,</l>
<l n="280">Daer si alle scoffierden ter stede.</l>
<l>Die coninc sprac irst te dien:</l>
<l>"Gi heren, wi hebben groet wonder gesien,</l>
<l>Beide hier enter riviere;</l>
<l>Nochtan soe wanic dat wi scire</l>
<l n="285">Merre dan dit selen sien int hof."</l>
<l>Binnen dien dattie coninc sprac daer of</l>
<l>Quam daer in die zale een out man,</l>
<l>Gecleet met witten clederen; nochtan</l>
<l>Ne was daer geen riddere di vernam</l>
<l n="290">Te wat steden dat hi in quam.</l>
<l>Hi hadde enen riddere in die hant,</l>
<l>Sonder swaerd ende scilt, ende seide thant:</l>
<l>"Pays moet onder u allen wesen."</l>
<l>Hi seide toten coninc na desen:</l>
<l n="295">"Her coninc, ic bringe hier nu</l>
<l>Den edelen riddere tote u,</l>
<l>Die es van edelen geslachte</l>
<l>Comen, ende van groter machte,</l>
<l>Van coninc Davite ende vanden vrien</l>
<l n="300">Joseppe van Aromathien.</l>
<l>Daer bi selen comen ten inde</l>
<l>Daventuren van des lants inde</l>
<l>Ende van menegen anderen lande."</l>
<l>Die coninc was blide te hande</l>
<l n="305">Ende seide toten goden man daer naer:</l>
<l>"Wel moetti comen sijn, oft es waer</l>
<l>Dat gi ons segt hier ter stede.</l>
<l>Entie riddere moet wel comen sijn mede;</l>
<l>Bedie es hi die gene daer wi</l>
<l n="310">Hopen tenen ende bringen bi</l>
<l>Daventuren vanden heilegen grale,</l>
<l>Nie was man hier comen soe wale</l>
<l>Lieden als hi ons comen sijn sal.</l>
<l>Ende wi selen hem feeste doen overal;</l>
<l n="315">Ende soe wie dat hi es, nochtan,</l>
<l>Na dat hi es soe dor edelen man,</l>
<l>Al goet moet heme gescien."</l>
<l>"Here, gi selet cortelike an sien</l>
<l>Een scone begin hier gevallen."</l>
<l n="320">Hi ontwapendene met allen,</l>
<l>Ende als hi in sinen roc was al bloet</l>
<l>Dedi hem daer boven een sorcoet.</l>
<l>Die goede man beval den ridder daer</l>
<l>Dat hi hem soude volgen naer,</l>
<l n="325">Ende hi leidene daer na te hant</l>
<l>Daer hi tfreselike sitten vant,</l>
<l>Ende hi hief op dat siden cleet</l>
<l>Ende las die letteren gereet;</l>
<l>Ende daer las hi doe openbare</l>
<l n="330">Dat dit Galaats sitten ware,</l>
<l>Ende seide daer toten riddere doe,</l>
<l>Dat alle dire waren horden toe:</l>
<l>"Here, gaet hier sitten, alse seker des,</l>
<l>Alse dat van rechte uwe es."</l>
<l n="335">Hi ginc altehant sitten daer</l>
<l>Ende seide toten goden man daer naer:</l>
<l>"Gi moget, als gi wilt, wel gaen,</l>
<l>Bedie gi hebbet wel gedaen</l>
<l>Al dat u te doene bevolen es.</l>
<l n="340">Groet mi min here den coninc Pelles</l>
<l>Entie vander heileger herberge algader,</l>
<l>Enten coninc Vischere min oudervader,</l>
<l>Ende segt dat icse sal comen sien</l>
<l>Tirst dat mi stade mach gescien."</l>
<l n="345">Die goede man sciet danen na di dinc</l>
<l>Ende beval te Gode den coninc.</l>
<l>Ende alsmen vrachde wie hi was</l>
<l>Hine wilde niemane berechten das.</l>
<l>Ende als hi quam daer beneden</l>
<l n="350">Vant hi liede die sijns ontbeden,</l>
<l>Ridders ende oec seriante toe;</l>
<l>Ende hi voer sire veerde doe.</l>
<l>Ende alse die ridders sagen dat,</l>
<l>Dat Galaat in dat sitten sat,</l>
<l n="355">Dat langen tijt sere ontsien was,</l>
<l>Hen allen hadde groet wonder das,</l>
<l>Om dat hi was soe jonc een man,</l>
<l>Wanen hem sulke gracie quam an.</l>
<l>Si festeerdene doe alle sere</l>
<l n="360">Ende daden hem grote ere;</l>
<l>Ende si pensden in allen maniren,</l>
<l>Dat bi heme souden falgiren</l>
<l>Die aventuren vanden grale;</l>
<l>Ende si wisten dat also wale</l>
<l n="365">Ende wildens oec wesen vroet,</l>
<l>Na dien dat hem elc verstoet,</l>
<l>Biden sittene daer hi in sat,</l>
<l>Om dat noit man mochte sitten in dat,</l>
<l>Sonder hi, hem en mesfel daer of.</l>
<l n="370">Alle die waren in dat hof</l>
<l>Hildene over meester tien stonden</l>
<l>Van al dien vander tavelronden.</l>
<l>Lanceloet [die] bi hem sat al dare</l>
<l>Sach op hem ende ward wel geware</l>
<l n="375">Dat hi die selve was dien hi</l>
<l>Riddere gemaect hadde daer bi,</l>
<l>Ende dede hem grote weerde ende ere,</l>
<l>Ende sprac jegen hem te mere</l>
<l>Van vele saken, daer hem af</l>
<l n="380">Galaat scone antwerde gaf.</l>
<l>Bohort was seker ende blide das,</l>
<l>Dat gene Lanceloets soene was,</l>
<l>Ende sprac tote Lyonele ter stont</l>
<l>Ende makede hem tgene cont,</l>
<l n="385">Ende seide: "Nu mogewi wesen</l>
<l>Beidegadere blide van desen;</l>
<l>Hem staet wel te sine groet here,</l>
<l>Ende hi heves goet begin sere."</l>
<l>Een knape was daer, die daer nare</l>
<l n="390">Ter coninginnen ginc ende seide hare</l>
<l>Dat int vreesselike sitten sat</l>
<l>Een jonc riddere ende at,</l>
<l>Ende dats wonder hadde daer of</l>
<l>Allen die daer waren int hof,</l>
<l n="395">Wanen dat hem die gratie quam.</l>
<l>Alse die coninginne dat vernam</l>
<l>Sie seide doe: hen waren ter uren</l>
<l>Gevallen scone aventuren;</l>
<l>Want daer noit riddere toe dochte,</l>
<l n="400">Dat hire toe comen mochte.</l>
<l>Die vrouwe seide daer nare</l>
<l>Dat hi een geluckech ridder ware</l>
<l>Die soe sat in die steden</l>
<l>Daer noit man toten dage heden</l>
<l n="405">Werdech in te sittene was;</l>
<l><pb n="4"/>Ende dat hi groet geluc hadde das.</l>
<l>"Hier bi mach men seker sijn des,</l>
<l>Dat hi die selve riddere es,</l>
<l>Die inde vanden aventure al</l>
<l n="410">Van Grote Bertangen maken sal."</l>
<l>Die coninginne seide doe: "Segt mi</l>
<l>Van wat gescepnessen es hi?"</l>
<l>Die knape antwerde hare,</l>
<l>Dat hi die scoenste riddere ware</l>
<l n="415">Dien hi oit vor dien an</l>
<l>Hadde gesien; ende een jonc man;</l>
<l>Ende hi scene Lancelote geliken</l>
<l>Ende sinen geslechte nameliken;</l>
<l>Ende dat int hof liep tale das,</l>
<l n="420">Dat hi van sinen geslechte was.</l>
<l>Doe begerdene die coninginne meer</l>
<l>Te besiene dan si dede eer,</l>
<l>Ende pensde in haren gedochte</l>
<l>Dat Galaat wel wesen mochte,</l>
<l n="425">Die Lanceloet ane Pelles dochter wan,</l>
<l>Alsi dus horde secgen daer an.</l>
<l>Ten irsten dat men hadde geten</l>
<l>Quam die coninc daer hadde geseten</l>
<l>Galaat ende hief op dat cleet.</l>
<l n="430">Daer vant hi gescreven gereet</l>
<l>Dat gene Galaats sitten was.</l>
<l>Die coninc hadde begeert das,</l>
<l>Dat hi sinen name weten woude</l>
<l>Ende sprac te Waleweine also houde:</l>
<l n="435">"Live neve, wi hebben nu</l>
<l>Galate, dat secgic hier u</l>
<l>Dien wi entie van der tafelronden</l>
<l>Begeert hebben so lange stonden.</l>
<l>Nu laet ons pensen vort mere</l>
<l n="440">Allegadere hem te doene ere</l>
<l>Den tijt dat hi hier es int hof;</l>
<l>Want hi salre scire sceden of</l>
<l>Om die queste vanden grale, di saen</l>
<l>Beginnen sal na minen waen."</l>
<l n="445">Walewein antwerde den coninc: "Here,</l>
<l>Wi sijn hem sculdech te done ere</l>
<l>Alse den genen die hir comen dede</l>
<l>Onse here bi sire genadechede,</l>
<l>Ende om te loessene ons lieden</l>
<l n="450">Van den wondere die gescieden</l>
<l>In desen lande, ende noch plien</l>
<l>In anderen landen oec gescien."</l>
<l>Die coninc ginc doe sonder beide</l>
<l>Tote Galate ende seide:</l>
<l n="455">"Here, willecome sijt nu.</l>
<l>Wi hebben lange begert u,</l>
<l>Ende wi hebben u nu ter tijt;</l>
<l>Danc heb God dat gi comen sijt."</l>
<l>"Here ic quam hier," seide hi,</l>
<l n="460">"Ende ic waest sculdech te done, bedi</l>
<l>Want nu moten porren van hene</l>
<l>Alle die gesellen gemene</l>
<l>Die de queste selen, sonder waen,</l>
<l>Van den heilegen grale bestaen,</l>
<l n="465">Die cortelike nu sal beginnen."</l>
<l>Die coninc seide hierenbinnen:</l>
<l>"Uwer comst was grote noet</l>
<l>Om te indene dat wonder groet,</l>
<l>Dat hier gevalt te meneger ure,</l>
<l n="470">Ende om eene aventure,</l>
<l>Die ons heden es gevallen,</l>
<l>Daer af dat falgierden met allen</l>
<l>Die gene alle die sijn int hof;</l>
<l>Maer gine sulter niet falgieren of,</l>
<l n="475">Die te hoefde selt comen van dingen,</l>
<l>Die de andere niet connen volbringen:</l>
<l>Daer omme heeft u God gesint hare."</l>
<l>Galaat antwerde daer nare:</l>
<l>"Here, wiset mi dan die aventure."</l>
<l n="480">Die coninc leidene [daer] te dire ure,</l>
<l>Entie barone die waren daer</l>
<l>Volgeden alle gadere naer,</l>
<l>Ende al datter was ter vard</l>
<l>Quam ten coninc ende volgeden der ward.</l>
<l n="485">Die coninginne, alsijt verstont,</l>
<l>Si tijdde der ward, dat si u cont,</l>
<l>Ende met hare vele vrouwen,</l>
<l>Die dat wonder wilden scouwen.</l>
<l>Alse die coninc steen ende swaerd vant</l>
<l n="490">Hi sprac te Galate te hant:</l>
<l>"Dits daventure die ic mene:</l>
<l>Tswaerd te treckene uten stene,</l>
<l>Daer heden toe dede sine macht</l>
<l>Selc riddere, dient ontfacht."</l>
<l n="495">"Dit en mach u geen wonder sijn,</l>
<l>Want die aventure es mijn;</l>
<l>Om dat ic soude hebben dit swaerd</l>
<l>Sone brachtic geen harwaerd."</l>
<l>Do sloech hi ant swaerd di hant</l>
<l n="500">Ende traect uten stene thant</l>
<l>Oft niweren ane vast ware doe,</l>
<l>Ende staect te hant in den scoe,</l>
<l>Ende seide doe ten coninc mede:</l>
<l>"Nu gebrect mi min dant eer dede,</l>
<l n="505">Mine gebrect nu els niet</l>
<l>Dan een scilt, alse men siet."</l>
<l>Die coninc seide: "God sal u van dien,</l>
<l>Alsi van den swaerde dede, versien."</l>
<l>Doe sagen si te dale nederward</l>
<l n="510">Eene joncfrouwe comen met groter vard</l>
<l>Op een wit paert, ende vragede das,</l>
<l>Ofte Lanceloet daer iet was?</l>
<l>Lanceloet sprac: "Siet mi waer ic bem."</l>
<l>Doe sprac die joncfrouwe tote hem</l>
<l n="515">Wenende: "Ay Lanceloet, here,</l>
<l>U doen es nu verwandelt sere</l>
<l>Sider gisteren vroech; nu verstaet hoe:</l>
<l>Gi ward di beste vander werelt doe;</l>
<l>Ende die nu van u dit secgen woude,</l>
<l n="520">Ic weet wel, dat hi ligen soude,</l>
<l>Want men vint beteren dan gi sijt,</l>
<l>Dats wel geproeft nu ter tijt</l>
<l>Van den swaerde, daer gi ane liet te done</l>
<l>Die hant; want gine waerd niet so cone.</l>
<l n="525">Wacht u, dat gi u niet vortan</l>
<l>En hout over den besten man."</l>
<l>Hi antwerde hare: "Nenic niet;</l>
<l>Bedie dat itoeward es gesciet."</l>
<l>Die joncfrouwe kerde hare sonder beide</l>
<l n="530">Ten coninc ward ende seide:</l>
<l>"Coninc Artur, di ontbiet bi mi</l>
<l>Nachieen die hermite, dat di</l>
<l>Heden sal gescien die meeste ere</l>
<l>Die in Bertangen gescide oit ere;</l>
<l n="535">Ende dit en sal dor di niet sijn, coninc,</l>
<l>Maer het sal sijn ombe ander dinc.</l>
<l>Het sal sijn vanden heilegen grale,</l>
<l>Dat heden comen sal in dine zale</l>
<l>Ende voeden ten selven stonden</l>
<l n="540">Die gesellen vander tavelronden."</l>
<l>Ende si voer wech alsoe houde,</l>
<l>Dat si jegen nieman spreken woude.</l>
<l>Doe sprac die coninc tote hen somen:</l>
<l>"Gi heren, het es daertoe comen,</l>
<l n="545">Dat wi weten niemare wale</l>
<l>Vraie vanden heilegen grale,</l>
<l>Dat wi cortelike selen sien.</l>
<l>Ende om dat ic seker wel ben van dien,</l>
<l>Dat ic u nembermeer na desen</l>
<l n="550">Altegadere sal sien wesen,</l>
<l>Soe willic dat int merse hier bi</l>
<l>Van Carmeloet selc een tornoy si,</l>
<l>Datmer mach hier naer</l>
<l>Af spreken over hondert jaer."</l>
<l n="555">Ende si prisden dat alle doe</l>
<l><pb n="5"/>Ende gereiden hen vaste daertoe</l>
<l>Ende dat dit porrede die coninc,</l>
<l>Dat was allene om ene dinc,</l>
<l>Dat hi Galaats ridderscap wilt sien.</l>
<l n="560">Hi wiste wel dat hi na dien,</l>
<l>Alse hi van den hove ginge</l>
<l>Ne kerde niet soe varinge.</l>
<l>Die coninginne lach met vele vrouwen</l>
<l>Opten muer omden tornoy scouwen,</l>
<l n="565">Ende Galaat begonste steken</l>
<l>Optie ridders ende speren breken</l>
<l>Soe wel, dat nieman hadde gesien,</l>
<l>Hine hadden geprijst van dien.</l>
<l>Ende si seiden alle gemeinlike,</l>
<l n="570">Dat si noit man so hoechlike</l>
<l>Ridderscap beginnen ne sagen.</l>
<l>Ende het sceen wel an sine slagen</l>
<l>Dat hi boven alle di gesellen saen</l>
<l>Vander tavelronden soude gaen;</l>
<l n="575">Bedie daer ne waren nemmee</l>
<l>Ridders ten wapenen dan twee,</l>
<l>Sine waren afgesteken ter stede,</l>
<l>Sonder Lanceloet ende Perchevael mede.</l>
<l>Si tornierden toter nonen doe,</l>
<l n="580">Ende die coninc dedere so vele toe,</l>
<l>Dat si liten dat torniren staen</l>
<l>Ende keerden ter porten waerd saen.</l>
<l>Ende si daden Galaten tien tiden</l>
<l>Met bloten ansichte riden</l>
<l n="585">Om dattene alle di waren daer</l>
<l>Mochten besien al openbaer.</l>
<l>Ende alsene wel hadde besien</l>
<l>Die coninginne, si seide nadien:</l>
<l>"Dits Lanceloets sone, sonder waen;</l>
<l n="590">Hi es so wel na hem gedaen,</l>
<l>In sach noit twee so geliken.</l>
<l>En es geen wonder, sekerliken,</l>
<l>Dat hi waerd es ende van groter machte,</l>
<l>Want hi anders sinen geslachte</l>
<l n="595">Een twint niet slechten ne soude."</l>
<l>Ene vrouwe seide doe alsoe houde</l>
<l>Toter coninginnen doe vord</l>
<l>Alsi die worde hadde gehort:</l>
<l>"Vrouwe, es hi sculdech so goet</l>
<l n="600">Te sine alse gi verstaen doet?"</l>
<l>"Ja hi," sprac di coninginne tien tiden,</l>
<l>"Want hi es comen van allen siden</l>
<l>Van den besten van ertrike,</l>
<l>Ende hi es comen dire gelike</l>
<l n="605">Vanden groet[s]ten geslechte, wetic wel,</l>
<l>Dat ic nu weet oft ieman el."</l>
<l>Hier met bleef aldus die tale.</l>
<l>Si gingen wandelen in die zale,</l>
<l>Alsict hier na sal verclaren,</l>
<l n="610">Al tote versperen gesongen waren,</l>
<l>Alsict u hier sal overliden;</l>
<l>Ende die dach ginc wech tien tiden</l>
<l>Alse die coninc vesperen hadde gehort</l>
<l>Ende die barone quamen vort</l>
<l n="615">Gereidemen ten etene ward.</l>
<l>Men decte de taflen ter vard.</l>
<l>Die vander tavelronden saten saen,</l>
<l>Gelijc si nuchtens hadden gedaen,</l>
<l>Elc te sire stede om eten.</l>
<l n="620">Alsi alle waren geseten</l>
<l>Hordense groet geluut van donre daer,</l>
<l>Soe wonderlike, dat wel naer</l>
<l>Hen allen dochte dat met allen</l>
<l>Dat palays soude neder vallen.</l>
<l n="625">Elc was becommert int gedochte</l>
<l>Ende hadde wonder wat wesen mochte.</l>
<l>Mettien quam een sonnescijn daer,</l>
<l>Dattet ward noch also claer</l>
<l>Alst te voren hadde gewesen,</l>
<l n="630">Ende werden so verlicht van desen.</l>
<l>Si begonsten elc op anderen sien,</l>
<l>Alse die ne wisten watter soude gescien;</l>
<l>Niet bedi daer was geen man</l>
<l>Die den anderen mochten spreken an,</l>
<l n="635">Alsic u secge in waerre dinc</l>
<l>Sine wisten wat hen overginc:</l>
<l>Daer ne was geen van hen besonder,</l>
<l>Hine hadde in sire herten wonder.</l>
<l>Dat heilege grael quam daer in mettien;</l>
<l n="640">Nochtan mocht daer nieman sien</l>
<l>Te wat steden dat in quam.</l>
<l>Het was verdect, alsict vernam,</l>
<l>Met enen witten samite alst quam daer.</l>
<l>Ende alt palays ward daernaer</l>
<l n="645">Vervult met soeter roeke, gelike</l>
<l>Oft al die specie van ertrike</l>
<l>Int palays hadden gesijn ter ure;</l>
<l>Ende het ginc tpalais aldure.</l>
<l>Mettien dat vor di taflen leet</l>
<l n="650">Worden di taflen vervuld gereet</l>
<l>Met selker specien alse wilden eten</l>
<l>Die gene die daer waren geseten.</l>
<l>Ende dat grael sciet uter zale</l>
<l>Alst al dore gedient hadde wale;</l>
<l n="655">Nochtan haer ne geen vernam</l>
<l>Hoet wech ginc no hoet in quam:</l>
<l>Dit en es truffe no gile.</l>
<l>Daerna over ene corte wile,</l>
<l>Alsi spreken mochten, si spraker of</l>
<l n="660">Onsen here danc ende lof.</l>
<l>Boven hen allen so was blide</l>
<l>Die coninc Artur te dien tide,</l>
<l>Dat hem dede God onse here</l>
<l>Dese sonderlinge grote ere.</l>
<l n="665">Die noit en mochte vordien</l>
<l>Genen sinen vorders gescien.</l>
<l>Alle die daer waren int hof</l>
<l>Waren utermaten blide daer of,</l>
<l>Alse die wel wilden weten</l>
<l n="670">Dat God haers niet hadde vergeten.</l>
<l>Dus spraken si daer si saten</l>
<l>Van derre saken daer si aten.</l>
<l>Doe seide Artur die coninc:</l>
<l>"Hets recht dat wi blide sijn der dinc,</l>
<l n="675">Dat ons God tonet hier binnen</l>
<l>Soe scone teken van minnen,</l>
<l>Dat hi ons bi sire goeden</l>
<l>Op desen hogen dach wille voeden."</l>
<l>Ende min her Walewein seide doe:</l>
<l n="680">"Here, daer es noch meer toe,</l>
<l>Bedie hier was nieman geseten,</l>
<l>Hine hadde al dat hi wilde eten</l>
<l>Ende al dat hem sijn herte gaf</l>
<l>Dattere hem luste tetene af,</l>
<l n="685">Dat noit in conincs hof gevel</l>
<l>Dan in conincs Vischers, wetic wel;</l>
<l>Maer si waren bedrogen in dien,</l>
<l>Dat sijt niet oppenbare mochten sien."</l>
<l>Vord seide min her Walewein: "Daer of</l>
<l n="690">Soe doe ic hier ter wilen een belof,</l>
<l>Dat ic porren sal mergen vroe</l>
<l>Ende soeken jaer ende dach daertoe,</l>
<l>Ende meer, ees noet, inne sal</l>
<l>Dat heilege grael soeken overal,</l>
<l n="695">Ende sal doen macht ende pine;</l>
<l>Ende dan salic laten dor gene gescine,</l>
<l>Op aventure oft ic werde verlost.</l>
<l>Ende in sal sparen pine no cost,</l>
<l>Ende ine sal in gere maniren</l>
<l n="700">Van soekene iet falgiren,</l>
<l>Hoet mi werden mach te sure;</l>
<l>Ende bliven altoes in daventure</l>
<l>Ende niet te hove kere vordien,</l>
<l>Dat ict oppenbaerre hebbe gesien</l>
<l n="705">Dant ons hier getoget es,</l>
<l><pb n="6"/>Op dat ic macht hebbe des,</l>
<l>Ende ict bi orlove moge sien.</l>
<l>En mach mi dat oec niet gescien,</l>
<l>Ic sal dan weder keren int hof</l>
<l n="710">Ende houden mi gepait daer of."</l>
<l>Alse die vander tavelronden</l>
<l>Walewains word also verstonden</l>
<l>Beide van vore ende van achter,</l>
<l>Langer te beidene docht hen lachter.</l>
<l n="715">Si stonden alle op gemeinlike</l>
<l>Ende geloveden dire gelike,</l>
<l>Dat si in en gere manieren</l>
<l>Van te soekene selen falgieren</l>
<l>Toter tijt dat si waren geseten</l>
<l n="720">Ter taflen daer si mochten eten</l>
<l>Sulke spise alse daer gereet was.</l>
<l>Alse di coninc geware ward das,</l>
<l>Hi ward al tongemake saen</l>
<l>Omdat si dat hadden bestaen,</l>
<l n="725">Want hem in sijn herte dochte</l>
<l>Dat hijt niet ontkeren mochte.</l>
<l>"Ay Walewein, Walewein." seide hi,</l>
<l>"Gi hebt nu verraden mi,</l>
<l>Des nu worden ben in inne,</l>
<l n="730">Ende alle die met mi sijn hier inne;</l>
<l>Want gi mi hebt benomen thant</l>
<l>Dbeste geselscap datmen vant,</l>
<l>Dat sijn die vander tavelronden;</l>
<l>Want ic weet wel van dien stonden</l>
<l n="735">Dat nu van hier binnen sceden sal,</l>
<l>Datse en keren nembermeer al;</l>
<l>Wantere vele, dats scade groet,</l>
<l>In die queste sal bliven doet,</l>
<l>Want si langer tijt sal geduren</l>
<l n="740">Dan gi waent nu ter uren.</l>
<l>Daer nes an te nemene geen merc;</l>
<l>Want die aventure es scone ende sterc.</l>
<l>In weet wat doen nu mere:</l>
<l>Ic hebse gemint alsoe sere,</l>
<l n="745">Ende noch doe, oft si waren</l>
<l>Alle mine brodere, twaren.</l>
<l>Dus sal mi wesen herde leet</l>
<l>Van hen lieden dat gesceet."</l>
<l>Die coninc begonste droven doe</l>
<l n="750">Ende inden gepense wenen toe,</l>
<l>Dats wel mochten werden geware</l>
<l>Alle die gene die waren dare.</l>
<l>Doe sprac die coninc dese worde,</l>
<l>Daer menech hoge man toe horde:</l>
<l n="755">"Walewein, gi hebt mi bracht in een seer,</l>
<l>Dat ic ne wane nembermeer</l>
<l>Daer af dat inde sal mogen sien</l>
<l>Dat vander questen sal gescien:</l>
<l>Ic bens in vresen herde groet."</l>
<l n="760">Doe seide min her Lanceloet:</l>
<l>"Here, alsulc man alse gi sijt</l>
<l>En sal niet wanhopen teneger tijt;</l>
<l>Al waerd dat wi storven in desen,</l>
<l>Het soude merre ere wesen</l>
<l n="765">Dan wi elre bleven doet."</l>
<l>Doe seide die coninc: "Her Lanceloet,</l>
<l>Die grote minne die ic an u</l>
<l>Hebbe doet mi dus spreken nu.</l>
<l>En es niet te wonderne mede</l>
<l n="770">Dat ic drove ben vanden gescede,</l>
<l>Bedie ic weet nu herde wel</l>
<l>Dat noit kerstinen coninc gevel</l>
<l>Dat hi hadde in sine zale</l>
<l>Soe goede ridders tenen male,</l>
<l n="775">Ende so vele tere steden</l>
<l>Alsic hebbe gehad heden.</l>
<l>Sine comen alsoe nembermeer</l>
<l>Te gadere als si waren eer.</l>
<l>Lanceloet, dits nu ene sake</l>
<l n="780">Die mi doet sijn tongemake."</l>
<l>Walewein ne conste niet daertoe</l>
<l>Geantwerden dattie coninc seide doe,</l>
<l>Ende hem hadde berouwen daer of</l>
<l>Dat hi hadde gedaen tgelof;</l>
<l n="785">Mare en hadde nu niet gedocht,</l>
<l>Bedie het was te verre brocht.</l>
<l>Daerna quamen die niemaren</l>
<l>In die camere daer die vrouwen waren,</l>
<l>Dat beloeft was in die zale</l>
<l n="790">Die queste te soekene vanden grale.</l>
<l>Vele vrouwen diet verstonden</l>
<l>Warens droeve te dien stonden,</l>
<l>Namelike oec menige vrouwe</l>
<l>Die lief hadde oft ondertrouwe</l>
<l n="795">Metten ridders vander tavelronde.</l>
<l>Wet wel, datmen daer begonde</l>
<l>Wenen ende driven groet mesbaer.</l>
<l>Die coninginne sprac daer naer</l>
<l>Tot enen knape ende vrageden das,</l>
<l n="800">Oft hi tier tijt in die zale was</l>
<l>Dattie queste ward bestaen?</l>
<l>"Jaic, vrouwe," antwerde di knape saen.</l>
<l>"Walewein ende Lanceloet, wat daden si?"</l>
<l>"Si sijn gesellen," antwerde hi.</l>
<l n="805">"Mijn her Walewein swoer erst daer,</l>
<l>Ende min her Lanceloet daer naer,</l>
<l>Ende alle dandere, sijt seker des,</l>
<l>Want nieman achter bleven es</l>
<l>Die ter tavelronden behorde."</l>
<l n="810">Alse die coninginne dat horde</l>
<l>Si ward so drove, dat si daer</l>
<l>Van rouwen waende sterven, vorwaer.</l>
<l>Ende si sprac al wenende daer nare,</l>
<l>Dattet grote scade ware;</l>
<l n="815">"Want menech goet man besterven sal</l>
<l>Eer tenen inde sal comen al;</l>
<l>Ende mi wondert sere des,</l>
<l>Dat min here die coninc, die es</l>
<l>Soe goede man, dit laet gevallen;</l>
<l n="820">Want die barone welna met allen,</l>
<l>Verre dat meeste deel daer of,</l>
<l>Selen hier bi rumen sijn hof."</l>
<l>Ende si viel in groten wene,</l>
<l>Ende alle die vrouwen gemene.</l>
<l n="825">Dus was daer vele rouwe</l>
<l>Vanden heren ende vanden vrouwen</l>
<l>Die onderlinge gelive waren.</l>
<l>Elc seide daer tote den haren</l>
<l>Dat si met hem varen souden:</l>
<l n="830">Selke warre diet wel wouden,</l>
<l>En hadde gewesen een goet man</l>
<l>Van religioene, die daer quam an</l>
<l>Ende sprac dus henlieden toe,</l>
<l>Dart alt hof horde doe:</l>
<l n="835">"Gi heren, hort nu her ward,</l>
<l>Die bestaen hebt dese vard</l>
<l>Vanden grale, dit ontbiet u</l>
<l>Nachieen die hermite nu,</l>
<l>Dat nieman met hem ne lede</l>
<l n="840">Vrouwe noch joncfrouwe mede;</l>
<l>Want gi vallen mocht in sonden.</l>
<l>Ende dat nieman nu ten stonden</l>
<l>Ongebiecht daer in ne vare;</l>
<l>Want en geen man sculdech ware</l>
<l n="845">Soe groten dienst te bestane,</l>
<l>Hine ware na sinen wane</l>
<l>Suver van alre dorperhede</l>
<l>Ende van hoeftsonden mede;</l>
<l>Bedie dese queste en es niet</l>
<l n="850">Van ertschen dingen, dise wel besiet,</l>
<l>Maer van heilegen dingen al,</l>
<l>Alst onse here wel togen sal</l>
<l>Hem, di so geluckech sal wesen,</l>
<l>Dat hine nu heeft te desen</l>
<l n="855">Vercoren, dat hi hem sal wale</l>
<l><pb n="7"/>Vertogen die queste vanden grale."</l>
<l>Dus mochten gene vrouwen wesen</l>
<l>Int geselscap vander queste bi desen.</l>
<l>Die coninginne sprac daer nare</l>
<l n="860">Gelate ende vrachden wie hi ware?</l>
<l>Hi berechte hare en deel das;</l>
<l>Maer dat hi Lanceloets soene was</l>
<l>Dat ne seide hi niet al hare.</l>
<l>Si wister wel af dat ware,</l>
<l n="865">Maer si had gerne tier stonde</l>
<l>Geweten van sijns selfs monde.</l>
<l>Ende si vrageden wie sijn vader ware?</l>
<l>Ende hi antwerde doe hare</l>
<l>Dat hijs niet wel wiste nochtoe.</l>
<l n="870">"Waeromme heeldijt mi?" seitse doe;</l>
<l>"Gine sult oec nembermere</l>
<l>Van uwen vader hebben onnere,</l>
<l>Want hi es, gewaerlike,</l>
<l>Die beste riddere van ertrike,</l>
<l n="875">Ende vanden besten van allen siden</l>
<l>Diemen weet nu ten tiden;</l>
<l>Ende hi hevet, dat secgic u,</l>
<l>Die beste geweset tote nu</l>
<l>Die in die werelt mochte wesen.</l>
<l n="880">Ende gi sijt sculdech bi desen</l>
<l>Te lidene van ridderscepe vort an</l>
<l>Alle die ridders diemen vinden can.</l>
<l>Gi gelijct soe wel uwen vader,</l>
<l>Dattie vanden hove algader</l>
<l n="885">Wel geware werden mochten,</l>
<l>Opdat sire iet ombe dochten."</l>
<l>Ende alse Galaat dat horde</l>
<l>Hi ward al roet vanden worde</l>
<l>Ende seide: "Vrouwe, na dien dat gi</l>
<l n="890">Minen vader kint, noemten mi.</l>
<l>Ende wetic dat die selve es,</l>
<l>Soe salic gerne lien des."</l>
<l>Doe seit si hem daer al bloet:</l>
<l>"U vader es min her Lanceloet,</l>
<l n="895">Die scoenste ridder di levet</l>
<l>Ende die meest gracien hevet,</l>
<l>Ende die beste gemint gemeinlike</l>
<l>Di nu es in eertrike.</l>
<l>Bi desen donct mi dat gijt</l>
<l n="900">Schuldech niet te heelne en sijt;</l>
<l>Beteren man dan hi es in algader</l>
<l>En mochti niet hebben tenen vader."</l>
<l>Hi seide: "Vrouwe, gi wetet so wel,</l>
<l>In canre niet af gesecgen el."</l>
<l n="905">Daer na alsi slapen gaen soude</l>
<l>Die coninc nam Galate alsoe houde</l>
<l>Ende dedene slapen doe gaen</l>
<l>In sijns selfs bedde, sonder waen.</l>
<l>Die coninc was dien nacht tongemake</l>
<l n="910">Ende in gepense om die sake</l>
<l>Dattie queste soude wesen.</l>
<l>Hi was drove ende sere in vresen</l>
<l>Datter vele sterven souden</l>
<l>In die queste, dire varen wouden.</l>
<l n="915">Omdat si wech dus wilden varen</l>
<l>Vele lide dies drove waren.</l>
<l>Des anders dages es vroe opgestaen</l>
<l>Die coninc, ende hi ginc doe saen</l>
<l>Daer hi Waleweine ende Lancelote vant,</l>
<l n="920">Die al gereet waren te hant.</l>
<l>Si ondergroetten hen nadien.</l>
<l>Die coninc began op hen sien</l>
<l>Ende seide daer naer: "Ay mi.</l>
<l>Walewein gi hebt verraden mi.</l>
<l n="925">Mijn hof en beterde noit ere,</l>
<l>Walewein, bi u alsoe sere</l>
<l>Alst bi u sal argeren nu</l>
<l>Ende nederen vort, dat secgic u;</l>
<l>Wantet nembermer na desen</l>
<l n="930">Met so hogen lieden gesirt sal wesen</l>
<l>Als gire nu ute trect</l>
<l>Metter vart die gi te doene mect.</l>
<l>In ben niet so drove, twaren,</l>
<l>Om alle dire en wech varen</l>
<l n="935">Alsic om u tween ben nu;</l>
<l>Bedie ic hadde gekert ane u</l>
<l>Alse grote minne alsmen mach</l>
<l>Ane manne lecgen op enegen dach."</l>
<l>Doe liet die coninc vort mere</l>
<l n="940">Die tale vallen ende pensde sere.</l>
<l>Doe quam hem een wenen ane,</l>
<l>Dat hi liet vele heter trane.</l>
<l>Ende si, die om die sake</l>
<l>Sere waren doe tongemake,</l>
<l n="945">En antwerden hem niet ter dinc.</l>
<l>Tirst dat spreken mochte die coninc</l>
<l>Doe seidie: "Aymi! God, here,</l>
<l>Hoe salic mogen nembermere</l>
<l>Sonder dit geselscap wesen."</l>
<l n="950">Hi sprac tote Lancelote na desen:</l>
<l>"Bider trouwen di gi mi sculdech sijt nu,</l>
<l>Live vrint Lanceloet, soe bidic u,</l>
<l>Dat gi mi raet gevet daertoe,</l>
<l>Hoe dat ic enechsins gedoe</l>
<l n="955">Dat ic dese queste ontkere."</l>
<l>Doe seide Lanceloet: "Ay here,</l>
<l>Het swoer so menech hoge man</l>
<l>Die queste te vangene an,</l>
<l>Daer ic tejegenworden was,</l>
<l n="960">In mochte niet geloven das,</l>
<l>Dat sijt souden willen ontberen;</l>
<l>Want si souden hen versweren,</l>
<l>Ende het soude wesen mede</l>
<l>Alte grote ongetrouwechede</l>
<l n="965">Dat icse versochte van deser dinc."</l>
<l>"Ic weet wel," seide die coninc,</l>
<l>"Dat waer es dat gi segt nu;</l>
<l>Maer die minne die ic hebbe ane u</l>
<l>Ende ane dandere doet mi secgen</l>
<l n="970">Ende u hier te vore lecgen."</l>
<l>Binnen dat hi seide dese tale</l>
<l>So ward al vol ridders die zale.</l>
<l>Alst die coninginne sach si ginc</l>
<l>Dit nu secgen den coninc,</l>
<l n="975">Ende si seide: "Die ridders ontbiden</l>
<l>Uwes, here, nu ten tiden,</l>
<l>Datse met u te messen souden gaen."</l>
<l>Die coninc drogede sine ogen saen.</l>
<l>Mijn her Walewein wapende hem doe</l>
<l n="980">Ende min her Lanceloet alsoe.</l>
<l>Ende alsi al gewapent quamen</l>
<l>In dat palais, si vernamen</l>
<l>Hare gesellen gewapent daer.</l>
<l>Si gingen horen messe daer naer.</l>
<l n="985">Alsi die messe hadden gehort</l>
<l>Si quamen in die zale vort.</l>
<l>Ende saten side daer jegen side.</l>
<l>Die clerke brachten daer tien tide</l>
<l>Die heilegen vort te dire stede,</l>
<l n="990">Daer men op soude doen die eede.</l>
<l>Die coninc riep Waleweine gereet,</l>
<l>Dat hi vore dade den eet,</l>
<l>Omdat hi die irste was</l>
<l>Die belof gedaen hadde das.</l>
<l n="995">Doe seide die coninc Bandemagus:</l>
<l>"Here, en mach niet sijn aldus.</l>
<l>Die gene die van al desen</l>
<l>Here ende meester moet wesen,</l>
<l>Hets recht dat hi den eet doet voren.</l>
<l n="1000">Ende alse hi hevet gesworen</l>
<l>Wi selen dan sweren daer naer."</l>
<l>Doen swoer min her Galaat daer,</l>
<l>Dat hi als getrouwe riddere ende goet man</l>
<l>Die queste soude vangen an</l>
<l n="1005">Ende jaer ende dach antiren,</l>
<l><pb n="8"/>Ende meer, waers noet, in dire maniren</l>
<l>Dat hi in dat hof nembermere</l>
<l>Ne keerde, hine soude ere</l>
<l>Ondervinden dat rechte ware</l>
<l n="1010">Vanden grale, op dat soe ware,</l>
<l>Dat hi die waerheide van dien</l>
<l>Geweten mochte ochte gesien.</l>
<l>Doe swoer Lanceloet tier stede</l>
<l>Ende Walewein ende Perchevael mede.</l>
<l n="1015">Daerna Bohort, ende Lyoneel dan,</l>
<l>Ende Helynan die witte daer an;</l>
<l>Entie gesellen vander tavelronden</l>
<l>Sworen alle daerna tien stonden,</l>
<l>Soe datmer vant in tellen</l>
<l n="1020">Hondert ende viftech gesellen.</l>
<l>Si saten doe ende ontbeten.</l>
<l>Ende tirst dat si hadden geten</l>
<l>Namen si an die coninginne orlof,</l>
<l>Alse die rumen wilden thof,</l>
<l n="1025">Soe dat daer thof al gemene</l>
<l>Alte hant viel in groten wene.</l>
<l>Alse die coninginne geware ward</l>
<l>Dat si hen gereiden ter vard,</l>
<l>Si dreef doe rouwe also groet</l>
<l n="1030">Oft al hare vriende waren doet.</l>
<l>Si keerde in die camere weder</l>
<l>Ende liet hare doe vallen neder,</l>
<l>Ende mesliet hare soe sere dan,</l>
<l>Dats ontfermen mochte elken man.</l>
<l n="1035">Ende Lanceloet quam daer nare</l>
<l>In die camere doe tot hare;</l>
<l>Ende alsine soe gewapent sach</l>
<l>Si riep op hem: "Ay, owach.</l>
<l>Lanceloet, gi doet mi daer mede,</l>
<l n="1040">Dat gi rumet dese stede</l>
<l>Ende in vremden lande vard,</l>
<l>Daer gi nembermer keert haerward,</l>
<l>God en hulper toe wel sere."</l>
<l>Hi seide: "Vrouwe, ic sal ere</l>
<l n="1045">Keren dan gi selve waent,</l>
<l>Nadien dat mi min herte vermaent."</l>
<l>Doe sprac die coninginne: "Nadien</l>
<l>Ine ware u nembermer sien."</l>
<l>Hi seide: "Ic scede uten hove,</l>
<l n="1050">Vrouwe, bi uwen orlove."</l>
<l>Ende si seide: "Lanceloet, hier of</l>
<l>Weet onse here wel min orlof;</l>
<l>Maer nadien dat wesen moet,</l>
<l>Ic bevele u den here goet,</l>
<l n="1055">Die om ons anden cruce hinc</l>
<l>Om ons te loessene bider dinc</l>
<l>Vander pinen di lange sal geduren,</l>
<l>Dat hi mote in allen uren,</l>
<l>Waer dat gi comt na desen,</l>
<l n="1060">In u geleide altoes wesen,</l>
<l>Ende moet u bewaren alsoe,</l>
<l>Dats uwe vrinde werden vroe.</l>
<l>Ende doet dat gi ons verhoget,</l>
<l>Ende kert tirsten dat gi moget,</l>
<l n="1065">Behouden eren ende den live.</l>
<l>Ic wille dat u al goet beclive.</l>
<l>Penst om mi, ende ic om u."</l>
<l>Aldus sijn si gesceden nu:</l>
<l>Had mogen wesen men hadt ontbart.</l>
<l n="1070">Ende hi kerde weder metter vard:</l>
<l>Hine hads niet al sinen wille.</l>
<l>Hi pensde ende sweech al stille.</l>
<l>Lanceloet sciet vander coninginnen</l>
<l>Ende quam in die zale binnen,</l>
<l n="1075">Daer hi sine gesellen beneden</l>
<l>Sach, die na hem ontbeden;</l>
<l>Ende hi sat te hant op sijn part.</l>
<l>Mettien die coninc geware ward</l>
<l>Dat Galaat sonder scilt porren wilde,</l>
<l n="1080">Ende alle dandere hadden scilde,</l>
<l>Soe dat hem die coninc sprac toe</l>
<l>Dat hi sonder scilt vore doe,</l>
<l>Dat hem dochte niet wel gedaen</l>
<l>Galaat antwerde heme saen:</l>
<l n="1085">"Here," seidi, "bi uwer genade,</l>
<l>Ic weet wel dat icker an mesdade,</l>
<l>Namic enen scilt hier binnen;</l>
<l>Want ic sal wel enen gewinnen:</l>
<l>In wille genen vor die ure</l>
<l n="1090">Dattene mi toe sint daventure."</l>
<l>Die coninc antwerde hem doe:</l>
<l>"God moeter u hulpen toe,</l>
<l>Ende moet u hoeden ende achterwaren,</l>
<l>Ende bi sire groter genaden sparen,</l>
<l n="1095">Ende u allen geven gesonde,</l>
<l>Soe dat ic noch van uwen monde</l>
<l>Verstaen moete die rechte waerhede,</l>
<l>Daermen hier te voren af sede,</l>
<l>Vanden grale die aventuren,</l>
<l n="1100">Die menech riddere sal besuren</l>
<l>Beide in velde ende in woude,</l>
<l>Die si nochtan nine soude."</l>
<l>Geburen noch vallen te dele."</l>
<l>Men seget dicke in bispele,</l>
<l n="1105">Ende het dicke oec gesciet,</l>
<l>Dat vligende craie bejaget iet,</l>
<l>Ende oec hevet gevallen bi wilen,</l>
<l>In segt in borden no in gilen,</l>
<l>Het hevet menech dat begaen,</l>
<l n="1110">Haddi geseten ofte gestaen</l>
<l>Stille in huus, hine hads niet vonden.</l>
<l>Ic laet dus bliven tesen stonden,</l>
<l>Ende dese tale al vallen neder</l>
<l>Ende kere te mire materien weder.</l>
<l n="1115">Ic wille nu swigen van desen,</l>
<l>Na dien dat els niet mach wesen.</l>
<l>Si porden na dien doene,</l>
<l>Beide ridders ende barone,</l>
<l>Ende si reden so verre vort,</l>
<l n="1120">Dat si quamen buten der port;</l>
<l>Ende alle die vander stede</l>
<l>Dreven grote serechede,</l>
<l>Ende alle dandere gemeinlike</l>
<l>Die daer waren, arm ende rike.</l>
<l n="1125">Entie gene die porden daer</l>
<l>Sine toenden geen mesbaer,</l>
<l>Ende men mochter niet an scouwen</l>
<l>Gene gelike alse van rouwen.</l>
<l>Maer si scenen te dien tiden</l>
<l n="1130">Alle wesen metten bliden.</l>
<l>Tirst dat si inden bosch waren comen</l>
<l>Ende casteel Vagan hadden vernomen,</l>
<l>Si letten tere crucen daer.</l>
<l>Mijn her Walewein seide daer naer</l>
<l n="1135">Toten coninc, dat hi keren soude.</l>
<l>Die coninc seide doe alse houde:</l>
<l>"Dat staen soude mi min deren</l>
<l>Met u lieden dan dat keren;</l>
<l>Bedie ic scede van u herde node,</l>
<l n="1140">Ende ic bevele u allen Goede."</l>
<l>Si deden doe haer helme of</l>
<l>Ende namen anden coninc orlof,</l>
<l>Ende reden dat si vernamen</l>
<l>Dat si ten castele Vagan quamen.</l>
<l n="1145">Nu was een goet man te Vagan,</l>
<l>Ende hadde gewesen vord an</l>
<l>Een man van herder groter doget,</l>
<l>Alsi was sine joget.</l>
<l>Ende alsi hadde vernomen</l>
<l n="1150">Die heren inden casteel comen,</l>
<l>Ende dat si dore wilden liden,</l>
<l>Hi dede di porten sluten tien tiden</l>
<l>Ende seide: nadat onse here</l>
<l>Hem gedaen hadde die ere,</l>
<l n="1155">Dattie vander tavelronden</l>
<l><pb n="9"/>Daer binnen waren te dien stonden,</l>
<l>Sine ontgingen hem nembermere,</l>
<l>Hine soude hen dinen ere;</l>
<l>Ende hi behiltse daer alsoe,</l>
<l n="1160">Ende deetse ontwapenen doe,</l>
<l>Ende ontfincse wel blidelike,</l>
<l>Ende festeretse herde rikelike.</l>
<l>Ende dat hen liden wonder dochte</l>
<l>Waer hi dat goet nemen mochte.</l>
<l n="1165">Ende si drogen over een das,</l>
<l>Opten avont doe daer geten was,</l>
<l>Dat si sander dages sceden souden</l>
<l>Ende elc sinen wech soude houden,</l>
<l>Om datmense soude in bloetheden</l>
<l n="1170">Begripen oft si te gadere reden.</l>
<l>Des ander dages stontsi op tilike</l>
<l>Ende wapenden hen gemeinlike;</l>
<l>Ende alsi messe hadden gehort</l>
<l>Si daden haer perde trecken vort</l>
<l n="1175">Ende namen anden here orlof,</l>
<l>Ende dancten hem daer of,</l>
<l>Dat hi hen grote ere hadde gedaen.</l>
<l>Si voren uten castele saen</l>
<l>Ende maecten doe hare vart</l>
<l n="1180">Elc bi hem te bosche ward.</l>
<l>Nu latic die tale vallen</l>
<l>Te sprekene nu van hen allen,</l>
<l>Ende sal soe setten mine dinge</l>
<l>Te sprekene van elken sonderlinge,</l>
<l n="1185">Ende vertellent so ic best mach.</l>
<l>Het es leden menech dach</l>
<l>Dat dese aventure gevel,</l>
<l>Hier omme en salic niet te snel</l>
<l>Dese aventure te tellen wesen;</l>
<l n="1190">Bedie ic hebbe dicke horen lesen:</l>
<l>Quade haeste es dicke onspoet.</l>
<l>Hierbi hetic den genen vroet,</l>
<l>Die wel te poente can ontbiden;</l>
<l>Maer daert glat es moet men gliden,</l>
<l n="1195">Ende sometijt met pinen staen,</l>
<l>Na dien dat daventuren gaen,</l>
<l>In caent anders niet bedriven;</l>
<l>Mine materie willic vort scriven,</l>
<l>Bedie dat letten es mi ongans.</l>
<l n="1200">Selke gaen nochtan an enen dans,</l>
<l>Dies hem qualike connen gelaten:</l>
<l>Die gene mogen hen selven haten.</l>
<l>Dit magic van mi wel secgen;</l>
<l>Maer dit willic al neder lecgen,</l>
<l n="1205">Ende sal van Galate beginnen saen,</l>
<l>Alse gi hier nu moget verstaen.</l>
</div>
<div type="chapter"><head type="chapter">II. <hi rend="italic">Hoe Galaat den scilt wan, ende vander tommen. </hi></head>
<l>Nu gewaget daventure das,</l>
<l>Alse Galaat van hen gesceden was,</l>
<l>Dat hi reet. iiij. dage ter uren</l>
<l n="1210">Sonder te vindene aventuren</l>
<l>Die te vertellen werdech si.</l>
<l>Opten viften dach so quam hi</l>
<l>Daer hi ene witte abdie vant,</l>
<l>Daer hi wel ontfaen was te hant.</l>
<l n="1215">Ende si worden geware das,</l>
<l>Dat hi wandelende ridder was,</l>
<l>Ende hi vant daer ten stonden</l>
<l>Twee gesellen vander tavelronden,</l>
<l>Den coninc Bandemaguse ende daer toe</l>
<l n="1220">Mijn here Iweine dire was doe;</l>
<l>Ende si warens blide das.</l>
<l>Als elc wiste wie dander was.</l>
<l>Si warens blide in haren sinne</l>
<l>(Onconde maect dicke onminne).</l>
<l n="1225">Si gingen eten ende na dien</l>
<l>Gingen si hen mergen onder hen drien</l>
<l>In eenen boegaerd, daert scone was.</l>
<l>Ende daer si saten in dat gras</l>
<l>Bat Galaat den gesellen,</l>
<l n="1230">Dat si heme souden vertellen</l>
<l>Wat aventuren hen brachte daer;</l>
<l>Ende si antwerden hen daer naer:</l>
<l>"Wi quamen hier nu ter ure</l>
<l>Om ene wonderlike aventure,</l>
<l n="1235">Die gi sien moget, oft gi wilt.</l>
<l>In dese abdie es een scilt,</l>
<l>Die nieman en mach als ende als</l>
<l>Dragen oft hangen an sinen hals,</l>
<l>Hem en mesfalt, alsic u secgen mach:</l>
<l n="1240">Opten irsten oft opten anderen dach</l>
<l>Soe blijft hi doet oft gewont.</l>
<l>Wi sijn hier nu comen ter stont</l>
<l>Om te wetene oft waer es. "</l>
<l>"Ic hebbe wille te provene des, "</l>
<l n="1245">Seide Bandemagus die coninc.</l>
<l>Galaat seide: "Dits wonderlike dinc.</l>
<l>Eest nu dat gi falgirt daer an,</l>
<l>Ic sal daventure proven dan;</l>
<l>In brachte genen scilt met mi. "</l>
<l n="1250">"Wie selenne u laten, "seiden si,</l>
<l>"Want gi in gere maniren</l>
<l>Daer af en moget falgiren. "</l>
<l>"Ic wille dat gijs proeft, "seidi,</l>
<l>"Om te wetene oft also si."</l>
<l n="1255">Die brodere ende al die heren</l>
<l>Daden Galate vele eren.</l>
<l>Sander dages quam Bandemagus vort,</l>
<l>Alsi messe hadde gehort,</l>
<l>Ende vragede omden scilt,</l>
<l n="1260">Daer men soe vele talen af hilt:</l>
<l>Hi soudene herde gerne sien</l>
<l>Ende dragen, mocht hem gescien,</l>
<l>Want hine met hem voren woude.</l>
<l>Die goede man sprac also houde:</l>
<l n="1265">"In raets u niet te doene, here,</l>
<l>Want u mochter af comen onnere. "</l>
<l>Die goede man leidene te hant</l>
<l>Daer hi enen witten scilt vant</l>
<l>Met ere roder crucen. Hem dochte</l>
<l n="1270">Dat geen scoenre wesen mochte,</l>
<l>Ende soe wel rikende tot dien.</l>
<l>Alsene min her Ywein hadde gesien</l>
<l>Al daer menne vore hem hilt,</l>
<l>Hi seide: "Siet hier enen scilt,</l>
<l n="1275">Die geen riddere dragen ne mach</l>
<l>An sinen hals heden den dach,</l>
<l>Hi en si naden sinne mijn</l>
<l>Betere dan andere ridderen sijn;</l>
<l>Ende an minen hals, wats gesciet,</l>
<l n="1280">Ne comt hi ombe dragen niet,</l>
<l>Om dat ics niet werdech bem."</l>
<l>Die coninc Bandemagus sprac te hem,</l>
<l>Dat hine wech dragen woude,</l>
<l>Watter hem af comen soude.</l>
<l n="1285">Hi droech den scilt uter kerken doe</l>
<l>Ende sprac aldus Galate toe:</l>
<l>"Here, ic bidde u dat gi</l>
<l>Ontbeiden wilt hier na mi</l>
<l>Tot dat gi wet waerheit al</l>
<l n="1290">Hoet met mi vanden scilde vallen sal;</l>
<l>Bedie mesfielt mi van dien,</l>
<l>Ic soude herde gerne sien</l>
<l>Dat gine had, dire af falgiren</l>
<l>En moget in negere maniren. "</l>
<l n="1295">Galaat sprac: "Ic sal uwes ontbiden. "</l>
<l>Entie coninc porde tien tiden,</l>
<l>Ende die broders daden saen</l>
<l>Enen sciltknape met hem gaen,</l>
<l>Dat hi weder mochte bringen dare</l>
<l n="1300">Den scilt, ofs te doene ware.</l>
<l><pb n="10"/>Galaat ende Ywein bleven daer alsoe,</l>
<l>Ende die coninc reet wech doe,</l>
<l>Entie knape, die tier wilen</l>
<l>Rechte vort reet twee milen,</l>
<l n="1305">Soe dat si in een dal quamen</l>
<l>Daer hi ene hermitage vernamen.</l>
<l>Daer sagen si comen te hen ward</l>
<l>Enen riddere met groter vard,</l>
<l>Met witten wapinen, geslegen.</l>
<l n="1310">Die coninc rechte hem daer jegen,</l>
<l>Ende reet op hem ende stac</l>
<l>Soe sere, dat sijn spere brac.</l>
<l>Die riddere droech sijn spere bat neder</l>
<l>Ende stac den coninc soe weder,</l>
<l n="1315">Dat hem niet te staden ne stoet</l>
<l>Die halsberch, dat yser en woet</l>
<l>Sine luchtere scoudere al dure,</l>
<l>Ende drogene ter eerden ter ure.</l>
<l>Ende die riddere sprac te hem tier stont,</l>
<l n="1320">Soe dattie sciltknecht wel verstont:</l>
<l>"Her riddere, gi ward musart ende ries,</l>
<l>Dat gi u dorst onderwinden dies,</l>
<l>Dat gi desen scilt anevinget</l>
<l>Ende an uwen hals oec hinget,</l>
<l n="1325">Die niemanne, sijt seker des,</l>
<l>Georlovet te dragene en es</l>
<l>Dan den besten riddere al eenlike,</l>
<l>Die nu es in eertrike.</l>
<l>Ende om die sonden, sonder waen,</l>
<l n="1330">Die gi hier ane hebt gedaen,</l>
<l>Sende mi onse here hier nu</l>
<l>Om dit te wrekene jegen u</l>
<l>Ende hi hiet den scilknecht also houde,</l>
<l>Dat hi den scilt dragen soude</l>
<l n="1335">Den warechtegen riddere te hant,</l>
<l>Galate, ons heren seriant;</l>
<l>Ende dat hi hem seide al bloet,</l>
<l>Dat hem die hoge meester ontboet</l>
<l>Dat hi den scilt soude dragen:</l>
<l n="1340">Hi soudene vinden tallen dagen</l>
<l>Als versch ende alse neuwe alsi was doe.</l>
<l>Ende hi hiet hem secgen daertoe,</l>
<l>Dat dit was eene sake daer hi</l>
<l>Den scilt sculdech te minnen was bi.</l>
<l n="1345">Die sciltknecht vragede daer nare</l>
<l>Den riddere hoe sijn name ware?</l>
<l>Die riddere seide: "Laet dit staen,</l>
<l>Maer dat ic di bevele doe saen."</l>
<l>Die knape seide doe: "Here,</l>
<l n="1350">Ic bidde u dan herde sere,</l>
<l>Dat gi mi wilt berichten das,</l>
<l>Twi di scilt int lant brocht was,</l>
<l>Ende waer bi dat hier van dien</l>
<l>Soe vele wonderen gescien."</l>
<l n="1355">Die ridder seide: "Laet dit wesen;</l>
<l>In berechte di niet van desen.</l>
<l>Doet den riddere tot mi comen, ic sal</l>
<l>Hem ende di berichten van al."</l>
<l>Di sciltknecht vrachde alse houde</l>
<l n="1360">Den riddere waer hine vinden soude?</l>
<l>Die riddere antwerde hem al daer.</l>
<l>Hi ginc te Bandemaguse daer naer,</l>
<l>Die hem seide alsoe saen,</l>
<l>Dat hi vander doet niet waende ontgaen.</l>
<l n="1365">Ende hi namene op sijn part</l>
<l>Ende vordene ter abdien ward.</l>
<l>Ende alsi ter abdien doe quamen,</l>
<l>Die brodere van daer binnen namen</l>
<l>Bandemaguse, diemen daer brochte,</l>
<l n="1370">Ende hivene vanden perde sochte,</l>
<l>Ende ontwapendenne na dien,</l>
<l>Ende daden sine wonde besien.</l>
<l>Galaat vragede na desen</l>
<l>Oft hi soude mogen genesen?</l>
<l n="1375">Een broder antwerde: "Ja hi.</l>
<l>Hi es sere gewont; niet bedi</l>
<l>En es niet te clagene sere;</l>
<l>Het was hem wel geseit ere,</l>
<l>Ware dat sake dat hi den scilt name,</l>
<l n="1380">Dat hijs soude hebben mesquame."</l>
<l>Die sciltknecht sprac Galate toe,</l>
<l>Daer sijt alle hoerden doe:</l>
<l>"Die riddere groet u sere</l>
<l>Metten witten wapinen, here,</l>
<l n="1385">Die Bandemaguse hevet gewont,</l>
<l>Ende sent u met mi ter stont</l>
<l>Desen scilt, ende hi ontbiet u</l>
<l>Van des hoges meesters halven nu,</l>
<l>Dat gine vord draget, bedi</l>
<l n="1390">Dattene els geen man dan gi</l>
<l>Sculdech es te dragene vort mere.</l>
<l>Ende oft gi weten wilt, here,</l>
<l>Waer bi dat dese aventuren</l>
<l>Gesciet sijn te vele uren,</l>
<l n="1395">Wildi varen tot hem, hi sal</l>
<l>U berechten daer van al."</l>
<l>Alse die brodere dat gehorden</l>
<l>Si waren blide vanden worden</l>
<l>Ende dancten Gode daer naer,</l>
<l n="1400">Dat hi Galate sinde daer.</l>
<l>Si wisten wel dat nu in corter uren</l>
<l>Inde souden die grote aventuren.</l>
<l>Mijn her Ywein seide doe: "Here,</l>
<l>Nu biddic u utermaten sere,</l>
<l n="1405">Dat gi altehant desen scilt</l>
<l>Ane uwen hals hangen wilt;</l>
<l>Want in begeerde noit ere</l>
<l>Dinc te siene alsoe sere</l>
<l>Dan ic begere te siene dien</l>
<l n="1410">Dit grote gelucke sal gescien,</l>
<l>Dat hire af sal here wesen."</l>
<l>Galaat antwerde te desen:</l>
<l>"Ic sal doen mine wapine an</l>
<l>Ende doens uwen wille dan."</l>
<l n="1415">Galaat wapende hem metter vard</l>
<l>Ende sat daer na op sijn part.</l>
<l>Ende nam den scilt ende nam orlof</l>
<l>Ende ruemde thant daer dat hof.</l>
<l>Ende min her Ywein was gewapent doe</l>
<l n="1420">Ende wilde met hem varen alsoe,</l>
<l>Maer Galaat wilde tien tiden</l>
<l>Niemanne met hem laten riden</l>
<l>Dan den sciltknecht; ende si scieden</l>
<l>Altehant onder henlieden.</l>
<l n="1425">Mijn her Ywein voer inden bosch ter vard,</l>
<l>Ende Galaat ten witten riddere ward.</l>
<l>Ende als hi Galaate ward geware</l>
<l>Hi groettene, en daer nare</l>
<l>Soe groetene Galaat weder,</l>
<l n="1430">Ende si spraken op ende neder,</l>
<l>Ende Galaat seide doen saen:</l>
<l>"Live here, ic hebbe verstaen</l>
<l>Dat omden scilt die ic drage</l>
<l>Gesciet sijn te meneger dage</l>
<l n="1435">Aventuren groet, nu biddic u,</l>
<l>Dat gi mi daer af bericht nu."</l>
<l>Die riddere seide alsoe houde</l>
<l>Dat hijt gerne doen soude,</l>
<l>Ende hi seide hem daer naer:</l>
<l n="1440">"Na ons heren passie .xiij. jaer,</l>
<l>Doe Jhoseph van Aramathie,</l>
<l>Die goede riddere entie vrie,</l>
<l>Die onsen here vanden cruce dede;</l>
<l>Sciet van Jherusalem mede,</l>
<l n="1445">Ende vele liede met hem also wel</l>
<l>Van sinen geslechte, hem gevel</l>
<l>Dat si quamen in die stede van Sarras,</l>
<l>Daer die coninc Emalas here af was,</l>
<l>Die een Serrasijn was tien tiden.</l>
<l n="1450">Hi lach in orlogen ende in striden</l>
<l><pb n="11"/>Jegen enen groten here,</l>
<l>Enen coninc die machtech was sere,</l>
<l>Die bi sinen lande was geseten,</l>
<l>Ende was Tholomeus geheten.</l>
<l n="1455">Ende alse Emalas varen soude</l>
<l>Op Tholomeuse, quam alsoe houde</l>
<l>Josep, die des Josephs sone was,</l>
<l>Ende bewardene wel das,</l>
<l>Voer hi also onberaden striden,</l>
<l n="1460">Als hi was te dien tiden,</l>
<l>Hi soude gescoffirt sijn, seidi.</l>
<l>"Wat raetdi mi te doene daerbi?"</l>
<l>Doe begonsti hem ontecken</l>
<l>Onse gelove, ende vertrecken</l>
<l n="1465">Ons heren doet ende sijn verrisen,</l>
<l>Ende hoet was, in welker wisen.</l>
<l>Ende hi maecte enen scilt ter stont,</l>
<l>Daer een cruce van sindale in stont,</l>
<l>Ende seide doe: "Coninc, hore na mi.</l>
<l n="1470">Ic sal oppenbare togen di</l>
<l>Hoe du sals kinnen die waerhede</l>
<l>Entie cracht vanden cruce mede.</l>
<l>Die coninc Tholomeus sal .iij. dage wesen</l>
<l>Ende .iij. nachte oec tot desen</l>
<l n="1475">Boven di enten dinen van al,</l>
<l>Soe dat hijt daertoe bringen sal,</l>
<l>Dattu sals hebben vrese vander doet.</l>
<l>Ende alstu best in deser groten noet,</l>
<l>Dattu niet en moges ontgaen,</l>
<l n="1480">Ontecket dan dit cruce saen,</l>
<l>Ende sech: "Soete here, van wies doet</l>
<l>Ic dat teken drage al bloet,</l>
<l>Helpt mi uter noet nu ter stont</l>
<l>Al behouden ende al gesont,</l>
<l n="1485">Ic sal uwe wet dan ontfaen</l>
<l>Ende ane u geloven saen."</l>
<l>Die coninc Emalac porde te hant</l>
<l>Ende voer doe op sinen viant,</l>
<l>Ende hem geviel min no mere</l>
<l n="1490">Dat hem Joseph seide wilen ere;</l>
<l>Ende alsi hem sach in sulker noet,</l>
<l>Alse te hans te blivene doet,</l>
<l>Hi ontecte den scilt, ende sach dan</l>
<l>Daer in enen gecruesten man,</l>
<l n="1495">Die blodech was. Ende doe seide</l>
<l>Die coninc die worde al sonder beide,</l>
<l>Die hem Joseph leerde, ende te hant</l>
<l>Was hi verloest van sinen viant,</l>
<l>Soe dat hi altemale verwan</l>
<l n="1500">Sinen viant ende al sine man.</l>
<l>Als hi quam te Sarras hi dede saen</l>
<l>Al sinen volke hier af verstaen</l>
<l>Die rechte waerheit, ende na dien</l>
<l>Ward hi gedoept ende geheten Naschien.</l>
<l n="1505">Ende daer menne kersten dede</l>
<l>Leet daer een man bider stede,</l>
<l>Die ene hant was af geslagen,</l>
<l>Ende hi brachse in dandere gedragen.</l>
<l>Joseph ripene ende dedene daer naer</l>
<l n="1510">Den arm anden cruce lecgen daer,</l>
<l>Ende die hant genas tier ure.</l>
<l>Noch geviel daer ene andere aventure:</l>
<l>Die cruce bleef anden arm thant,</l>
<l>Datmense noit sint anden scilt vant.</l>
<l n="1515">Dus ward Emalac kersten daer,</l>
<l>Ende hadde onsen here daer naer</l>
<l>In wel groter werdechede</l>
<l>Ende in wel groter minnen mede.</l>
<l>Ende hi dede den scilt vort mere</l>
<l n="1520">Werdelike houden sere.</l>
<l>Ende daer na scieden si beidegader</l>
<l>Van Sarras, Josep ende sijn vader,</l>
<l>Soe dat si int Grote Bertangen quamen,</l>
<l>Daer si in vonden ende vernamen</l>
<l n="1525">Enen firen, fellen coninc,</l>
<l>Dise beidegadere daer vinc</l>
<l>Ende in gevanckenessen dede,</l>
<l>Ende een deel goeder kerstine mede.</l>
<l>Die niemare liep verre thant,</l>
<l n="1530">Want men doe genen man ne vant</l>
<l>Van beteren name dan Josep was.</l>
<l>Soe dat niemare horde das</l>
<l>Mordeaus, een rike coninc,</l>
<l>Hi ende een sijn swaesselinc,</l>
<l n="1535">Nachien. Si daden gebieden</l>
<l>Algaderen haren lieden,</l>
<l>Dat si met hen lieden quamen saen</l>
<l>Op hem, die Josep hielt gevaen.</l>
<l>Ende si voren op hem te hant</l>
<l n="1540">Ende destruerden al sijn lant,</l>
<l>Soe dat hi sere daer mede</l>
<l>Vorderde dat Kerstenhede.</l>
<l>Ende si minden Joseph soe,</l>
<l>Die gene die int lant waren doe,</l>
<l n="1545">Ende dienden hem nacht ende dach.</l>
<l>Alse Joseph in sinen doetbedde lach</l>
<l>Quam vor hem wenende sere</l>
<l>Emalac, ende seide: "Here</l>
<l>Nadien dat gi sceed van den live,</l>
<l n="1550">Ende ic allene na u blive,</l>
<l>Die min lant hebbe gelaten dor u</l>
<l>Ende min geslechte, so biddic u nu,</l>
<l>Dat gi enege dinc laet mi,</l>
<l>Daer ic namaels uwes gedinke bi."</l>
<l n="1555">Joseph beval hem alsoe houde</l>
<l>Dat hi hem den scilt bringen soude,</l>
<l>Dien hi hem gaf ten selven tiden</l>
<l>Doen hi voer op Tholomeuse striden.</l>
<l>Ende hi brachte den scilt daer naer,</l>
<l n="1560">Want hine al gereet hadde daer,</l>
<l>Want hi vordene met hem alden dach,</l>
<l>Waer dat hi te varne plach.</l>
<l>Hi bloetde alsmen den scilt brochte</l>
<l>Ter nese, datmenne niet stelpen mochte;</l>
<l n="1565">Ende Joseph nam den scilt dan</l>
<l>Ende makede een cruce daer an</l>
<l>Met sinen blode. Ende dit es</l>
<l>Die selve scilt, sijt seker des.</l>
<l>Ende als hi dit hadde gedaen</l>
<l n="1570">Hi seide: "Nemt desen scilt saen:</l>
<l>Den scilt metteser crucen, "seidi,</l>
<l>"Seldi houden in gedinkenessen van mi.</l>
<l>Dese cruce es gemaect, wetti wel,</l>
<l>Van minen blode ende niwer af el,</l>
<l n="1575">Ende sal vort an na desen</l>
<l>Alse versch alst nu es wesen</l>
<l>Ende alse roet als gijt nu siet,</l>
<l>Alse lange alser geduert af iet.</l>
<l>Hine sal in langen niet falgiren</l>
<l n="1580">Ende sal sijn in sulker maniren,</l>
<l>Dattene geen man te genen dagen,</l>
<l>Op dat hi riddere si, sal dragen,</l>
<l>Hine salre af hebben mesfal,</l>
<l>Toter tijt dat comen sal</l>
<l n="1585">Die beste riddere die dan sal leven,</l>
<l>Dine God hevet gegeven,</l>
<l>Galaate, die dachterste sal wesen</l>
<l>Van Naschiens geslechte, als wi lesen.</l>
<l>Ende also als gi merre wonder</l>
<l n="1590">An desen scilt siet besonder</l>
<l>Dan ane andere scilde gescien,</l>
<l>So salmen an u mogen sien</l>
<l>Merre wonder ender vromechede</l>
<l>Dan an andere riddere teneger stede."</l>
<l n="1595">Die coninc seide doe: "Na dat gi</l>
<l>Selke gedinkenesse laet nu mi,</l>
<l>Segt mi dan waer gi wilt</l>
<l>Dat ic laten sal desen scilt;</l>
<l>Ic wilde wel dat hi ware</l>
<l n="1600">Ter selker steden hier nare,</l>
<l><pb n="12"/>Daerne die goede riddere vonde."</l>
<l>Joseph antwerde tier stonde:</l>
<l>"Daer hem Nachien doet delven hier naer,</l>
<l>Alse hi doet es hancten daer:</l>
<l n="1605">Daer salne comen soeken dan</l>
<l>Die goede riddere, die goede man,</l>
<l>Opten. ix. den dach, sonder waen,</l>
<l>Dat hi ridderscap heeft ontfaen."</l>
<l>Ende hets recht gesciet alsoe</l>
<l n="1610">Alse Joseph seide daertoe</l>
<l>Want gi quaemt opten .ix.den dach,</l>
<l>Alsict best gerekenen mach,</l>
<l>Van uwen ridderscepe. Daer leget</l>
<l>Nascien alse die boec seget."</l>
<l n="1615">Ende Galaat verloessene mettien,</l>
<l>Dat hine nember mochte sien.</l>
<l>Alse die knape dat hadde vernomen,</l>
<l>Die met Galaate daer was comen,</l>
<l>Doe seide die knape wenende sere</l>
<l n="1620">Tote Galaate: "Ic bidde u, here,</l>
<l>Dat gi wilt gedogen dat ic si</l>
<l>U sciltknecht." Doe seide hi:</l>
<l>Wildie geselscap van enegen man</l>
<l>Ine wederseit u niet dan."</l>
<l n="1625">"Here, om Gode biddic dan u,</l>
<l>Dat gi mi wilt maken riddere nu;</l>
<l>Ic hebbe hope an desen,</l>
<l>Dat ics soude te beter wesen."</l>
<l>Galaate ontfarmde sijns doe,</l>
<l n="1630">Omdat hine sach wenen soe,</l>
<l>Ende willecorde bider saken</l>
<l>Dat hine riddere soude maken.</l>
<l>Die knape seide: "So biddic u,</l>
<l>Dat gi keert ter abdien nu</l>
<l n="1635">Danen wi comen, daer ic sal hebben al,</l>
<l>Part ende mine behoefte al.</l>
<l>Ende gi sijt wel sculdech te done,</l>
<l>Niet om mi allene, "seide di gone,</l>
<l>"Maer om ene aventure,</l>
<l n="1640">Die noit man vor dese ure</l>
<l>Te hoefde gebringen ne mochte;</l>
<l>Ende ic pense in min gedochte</l>
<l>Gi sulse inden, comdi daer."</l>
<l>Ende Galaat antwerde daer naer,</l>
<l n="1645">Dat hire dan varen soude.</l>
<l>Hi voerre, ende alsoe houde</l>
<l>Datmen ward geware das,</l>
<l>Dat Galaat weder comen was,</l>
<l>Si warens utermatene blide.</l>
<l n="1650">Ende hi vragede tien tide</l>
<l>Ware nu die aventure ware?</l>
<l>Ende een broder seide daer nare:</l>
<l>"Ic sal u berechten daer of:</l>
<l>Hier es ene tomme opt kerchof,</l>
<l n="1655">Daermen dicke hort enen luut,</l>
<l>Die herde swaer comet uut;</l>
<l>Ende hi es van sulker cracht,</l>
<l>Dine hord verliest sine macht</l>
<l>Vanden lude lange bi desen.</l>
<l n="1660">Ende wine weten wat mach wesen,</l>
<l>En si die luut van enen viant."</l>
<l>Galaat seide: "Leitter mi thant."</l>
<l>Die broder wiesde hem tier stont</l>
<l>Ene tomme, di onder enen boem stont,</l>
<l n="1665">Ende seide dat hi daer wonder sien soude</l>
<l>Opdat hise opheffen woude.</l>
<l>Alse hi daer quam hi horde den luut,</l>
<l>Die wonderlike quam daer uut.</l>
<l>Ende die luut riep aldus doe,</l>
<l n="1670">Daer sijt alle horden toe:</l>
<l>Galaat, en com niet hare,</l>
<l>Bedie comstu mi bat nare</l>
<l>Ic moet rumen die stede mijn.</l>
<l>Daeric lange in hebbe gesijn."</l>
<l n="1675">Ende tirst dat Galaat dat hort</l>
<l>Hi gaet al onvervard vort;</l>
<l>Ende als hire di hant an soude slaen</l>
<l>Quamer vier ende roec ut saen,</l>
<l>Ende daer vloech ute tier ure</l>
<l n="1680">Die lelijcste mans figure,</l>
<l>Die oit ieman hadde gesien.</l>
<l>Hi horde ropen .i. luut na dien:</l>
<l>"Galaat, ic sie di soe om bestaen</l>
<l>Met ingelen, dat ic moet gaen</l>
<l n="1685">Ende dese stede laten, wanter mine macht</l>
<l>En can niet wederstaen dijn cracht."</l>
<l>Hi hief op die tomme daer naer,</l>
<l>Ende hi vant licgende daer</l>
<l>Enen lichame, die tier uren</l>
<l n="1690">Wel gewapent was ter curen;</l>
<l>Ende al dat riddere es betame</l>
<l>Vant hi biden selven lichame.</l>
<l>Ende hi riep brodere na dien,</l>
<l>Dat si quamen dat wonder sien;</l>
<l n="1695">Ende hi vragede hen daer nare</l>
<l>Watter toe te doene ware?</l>
<l>Doe antwerde hem die gone,</l>
<l>Datter nember toe ware te done.</l>
<l>Daer was een broder van groter oude:</l>
<l n="1700">Hi seide dat menne doen soude</l>
<l>Uten kerchove te hant dor das,</l>
<l>Om dat kerchof gewiet was,</l>
<l>Ende dat niet ware betame</l>
<l>Dat eens valse kerstens lichame</l>
<l n="1705">Bliven soude ter stede daer.</l>
<l>Hi dedene ut werpen daer naer.</l>
<l>Galaat vragede den brodere daer saen</l>
<l>Oft hi al dat hadde gedaen</l>
<l>Dat daertoe was te doene?</l>
<l n="1710">"Jagi," antwerde die goene;</l>
<l>"Men sal dien luut daer nember horen,</l>
<l>Daer groet quaet af vel hier voren."</l>
<l>Galaat seide doe: "Wettie iet</l>
<l>Bi wat redenen hier sijn gesciet</l>
<l n="1715">Die wondere die men hier siet gescien?"</l>
<l>"Jaic," antwerde hi na dien.</l>
<l>"Nu hort wat ic u secgen sal;</l>
<l>Hets recht dat gijt wetet al,</l>
<l>Bedie datter ane, alsemen seget,</l>
<l n="1720">Grote getekenesse leget."</l>
<l>Si kerden in die abdie doe.</l>
<l>Galaat sprac den knape toe:</l>
<l>"Gi moet tnacht in die kerke waken:</l>
<l>Margen salic u riddere maken."</l>
<l n="1725">Doe ward Galaat geleidt daer naer</l>
<l>Tere stede ende ontwapent daer;</l>
<l>Ende alsi daer was geseten</l>
<l>Seide die brodere: "Gi wilt weten</l>
<l>Die betekenesse daer of,</l>
<l n="1730">Van dat gi hier vont int kerchof:</l>
<l>Here, gi sult verstaen drie dinge</l>
<l>In dese aventure sonderlinge,</l>
<l>Sere tontsiene, sijt seker das."</l>
<l>Die tomme, die niet licht en was</l>
<l n="1735">Om te heffene van harre stede,</l>
<l>Ende die lichame oec mede,</l>
<l>Diemen moeste werpen te hant</l>
<l>Vander stede daer menne vant;</l>
<l>Ende dien luut diemer plach horen,</l>
<l n="1740">Daer die liede bi verloren</l>
<l>Hare macht ende haren sin,</l>
<l>Daer si in langen niet quamen in,</l>
<l>In desen boec mogedi lesen</l>
<l>Die betekenesse van desen.</l>
<l n="1745">"Die tomme, daer die dode met was</l>
<l>Bedect, alsmen hier voren las,</l>
<l>Si betekent bi gelike</l>
<l>Die hertheide van ertrike;</l>
<l>Want dat volc was wilen ere</l>
<l n="1750">Verhard in die sonden so sere,</l>
<l><pb n="13"/>Dat nieman anderen gelovede dan,</l>
<l>Noch prophete no anderen man;</l>
<l>Ende si anebeetden mede</l>
<l>Afgode te meneger stede,</l>
<l n="1755">So dat onse here na tgoene</l>
<l>In ertrike sinde sinen soene</l>
<l>Om te verloessene die sine</l>
<l>Vander eweliker pine,</l>
<l>Alsoe alse die propheten</l>
<l n="1760">Langen tijt dit hadden beheten.</l>
<l>Ende bi sire comsten alsoe wel</l>
<l>Die dolinge vanden lieden vel,</l>
<l>Ende derre gelike, here, selen nu</l>
<l>Inde nemen bider comste van u</l>
<l n="1765">Die aventuren vanden conincrike</l>
<l>Van Logres alle gemeinlike,</l>
<l>Ende dlant sal daer bi verloest wesen,</l>
<l>Nadien dat vorseide vordesen</l>
<l>Die hermite over .xx. jaer,</l>
<l n="1770">Alse die boec seget al claer,</l>
<l>Dat in dit lant in gere maniren</l>
<l>Die aventuren en souden falgiren</l>
<l>Vore uwe comste, die dan met allen</l>
<l>Falgiren souden ende vallen."</l>
<l n="1775">Galaat seide: "Ic hebbe wel gehort</l>
<l>Vander tommen: sprect van den lichamen vort."</l>
<l>Die goede man seide daer nare,</l>
<l>Dattie lichame teken ware</l>
<l>Vanden volke, dat hadde gewesen</l>
<l n="1780">Indie hartheit, alse wi lesen,</l>
<l>Dat al verblint was ende doet</l>
<l>Van sinen sonden, die waren groet.</l>
<l>"Si togeden wel die gelike</l>
<l>Alse onse here was in ertrike:</l>
<l n="1785">Si hildene over enen sondare</l>
<l>Ende jugerdene ter doet daer nare;</l>
<l>Ende dadene crucen mede</l>
<l>Bi harre groter herthede.</l>
<l>Dus wille di tomme bediden</l>
<l n="1790">Die grote hertheit vanden lieden</l>
<l>Ende haer ore biden lichame,</l>
<l>Die inder hoefsonden blame</l>
<l>Doet waren, dat si hen van dien dingen</l>
<l>Niet lichte en mochten bringen.</l>
<l n="1795">Entie stemme die daer was gehort</l>
<l>Betekent die drove wort</l>
<l>Die de Joeden ripen sere</l>
<l>Daer men crueste onsen here.</l>
<l>(Dat bloet moet op ons van desen</l>
<l n="1800">Ende optie onse mede wesen.)</l>
<l>Biden worden waren si daer nare</l>
<l>Onteert, ende verloren alt hare.</l>
<l>Ende alse enech riddere vernam</l>
<l>Die tomme, ende hire toe quam,</l>
<l n="1805">Die viant, die te dien stonden</l>
<l>Wel kinde des ridders sonden</l>
<l>Ende sine luxurie oec mede</l>
<l>Ende sine grote quaethede,</l>
<l>Verswaerdene met sinen lude soe,</l>
<l n="1810">Dat hi den sin moeste verlisen doe;</l>
<l>Ende ne waerdi hier niet comen,</l>
<l>Daventure en hadde niet genomen</l>
<l>Inde te genen dage vort an</l>
<l>Bi enegen besondegen man.</l>
<l n="1815">Maer alse gi quaemt die viant</l>
<l>Kinde wel ende wiste te hant</l>
<l>Dat gi maget waerd ten stonden</l>
<l>Ende suver van alle sonden,</l>
<l>Alse ertsce man mochte wesen;</l>
<l n="1820">Ende hine dorste u bi desen</l>
<l>Niet ontbeiden, ende hi vloe</l>
<l>Ende verloes al sine macht alsoe;</l>
<l>Ende die aventure falgirde bi u,</l>
<l>Die menech man provede vor nu."</l>
<l n="1825">Galaat was, al sonder waen,</l>
<l>Dien nacht daer wel ontfaen,</l>
<l>Ende maecte den sciltknape riddere daer</l>
<l>Opten anderen dach daernaer:</l>
<l>Melian soe hiet die goene,</l>
<l n="1830">Ende hi was des conincs soene</l>
<l>Van Denemarken. Doe seide</l>
<l>Galaat tote hem al sonder beide:</l>
<l>"Nadien dat gi soe hoge man sijt</l>
<l>Alse conincs soene nu ter tijt,</l>
<l n="1835">Soe versiet dan dat si ane u</l>
<l>Dat ridderscap so wel bestaet nu,</l>
<l>Dattie ere behouden si</l>
<l>Vanden ridderscape daer bi;</l>
<l>Bedie alse conincs soene ontfaet</l>
<l n="1840">Ordene van ridderscepe, hem bestaet</l>
<l>Soe te done, dat hi gewaerlike</l>
<l>Boven anderen ridders alsoe blike</l>
<l>Alse die sonne boven der sterren doet."</l>
<l>Melian seide doe hi dat verstoet,</l>
<l n="1845">Dat hi bider hulpen van onsen here</l>
<l>Hem so houden soude vort mere,</l>
<l>Dat ridderscap soude wel wesen</l>
<l>Ane hem bestaet, ende hi van desen</l>
<l>Om gene pine, in goeder maniren</l>
<l n="1850">Te doene, en soude falgiren.</l>
<l>"Nu biddic u, here, dat gi</l>
<l>Ene bede wilt geloven mi,</l>
<l>Bedie, die riddere maect enen man,</l>
<l>Gi wet wel, dat hi hem dan</l>
<l n="1855">Die irste bede niet sal ontsecgen,</l>
<l>Die hi hem te voren sal lecgen</l>
<l>In dien dat si redelijc si."</l>
<l>"Gi segt waer," antwerde hi;</l>
<l>"Gi sultse hebben: segt wat es.</l>
<l n="1860">Hi antwerde: "Soe biddic u des,</l>
<l>Dat gi mi laet varen met u</l>
<l>In die queste daer gi in sijt nu,</l>
<l>Tes wi sceden bider aventuren;</l>
<l>Ende oft wi daer na teneger uren</l>
<l n="1865">Te gadere weder comen, dat gi</l>
<l>Om enen anderen nine begevet mi."</l>
<l>Dus voer met Galaate Melian.</l>
<l>Si reden die weke vort an,</l>
<l>Soe dat si op enen maendach quamen</l>
<l n="1870">Daer si een cruce vernamen,</l>
<l>Daer twee [wege] scieden; ende si vonden</l>
<l>Letteren daer ane tien stonden,</l>
<l>Die aldus daden verstaen:</l>
<l>"Den ridders die achter wege gaen</l>
<l n="1875">Ende die soeken aventuren</l>
<l>Die wisic hier .ij. wege ter uren,</l>
<l>Daer deen af gaet ter rechter siden</l>
<l>Ende dander ter luchter nu te tiden.</l>
<l>Ic verbide u dat gi gene vard</l>
<l n="1880">Ne maket ter luchter siden ward;</l>
<l>Want hi moet sijn alte goet man</l>
<l>Dire inslaet ende ut comt dan.</l>
<l>Gaestu ter rechter siden van dien</l>
<l>Saldi herde lichte mogen meschien."</l>
<l n="1885">Melian sprac: "Here, ic bidde u,</l>
<l>Laet mi ter luchter siden varen nu.</l>
<l>Ic sal mogen kinnen daer mede</l>
<l>Ofte nu enege vromechede</l>
<l>Ofte oec stoutheide es in mi,</l>
<l n="1890">Dat min ridderscap te prisen si."</l>
<l>Galaat outroierde hem dat saen,</l>
<l>[ Nochtan haddire gerne selve gaen]</l>
<l>Soe dat si mettien alsoe scieden.</l>
<l>Nu swiget daventure van hen lieden</l>
<l n="1895">Te sprekene int gemene</l>
<l>Ende sprect van Meliane allene.</l>
</div>
<div type="chapter"><head type="chapter"><pb n="14"/> III. <hi rend="italic">Vanden cruce ende vander joncfrouwen castele. </hi></head>
<l>Daventure seget hier ter steden,</l>
<l>Alse Melian was versceden</l>
<l>Van galaate, dat hi quam</l>
<l n="1900">In enen mersch, daer hi vernam</l>
<l>Enen setel, ende daer op .i. crone,</l>
<l>Die goudijn was ende herde scone;</l>
<l>Ende hi sach vele taflen mede</l>
<l>Met spisen gerecht ter [selver] stede.</l>
<l n="1905">Hem ne lust niet doe van aldien</l>
<l>Dat hi dus daer hadde gesien,</l>
<l>Sonder allene vander crone,</l>
<l>Die hem dochte wesen so scone,</l>
<l>Dats hen wel mochte beh[agen]</l>
<l n="1910">Die de crone soude dragen.</l>
<l>Vore alt volc sloech hi die h[ant]</l>
<l>Ane die crone, ende namse th[ant]</l>
<l>Ende staker sinen arm dure,</l>
<l>Ende voretse en wech tier [ure].</l>
<l n="1915">Hi hadde onlange gevaren [daer],</l>
<l>Dat hem een riddere volgede [naer]</l>
<l>Ende hiet hem die crone lecgen [neder].</l>
<l>Melian keerde hem weder</l>
<l>Ende seinde hem oetmodelike,</l>
<l n="1920">Ende seide: "Here van hemelrike,</l>
<l>Hulpt uwen neuwen riddere heden."</l>
<l>Dander quam op hem gereden</l>
<l>Ende stakene doe dore bede</l>
<l>Halsberch ende scilt mede,</l>
<l n="1925">Ende wondene sere daer toe</l>
<l>In die luchtere scoudere doe,</l>
<l>Dat dyser ende thout bleef in de wonde,</l>
<l>Ende nam hem di crone ter stonde.</l>
<l>Melian was gewont so onsochte,</l>
<l n="1930">Dat hi niet opstaen en mochte.</l>
<l>Binnen dien dat hi daer lach alsoe</l>
<l>Quamer Galaat gereden toe:</l>
<l>Ende alse Galaat dat gesach,</l>
<l>Dat Melian ter eerden lach,</l>
<l n="1935">Hi was sere tongemake das.</l>
<l>Hi waende dat hi ter doet gewont was:</l>
<l>Hi ginc tot hem tier stont</l>
<l>Ende vragede hoet met hem stont,</l>
<l>Oft hi iet soude mogen genesen?</l>
<l n="1940">"Ay here, en laet mi hier niet wesen</l>
<l>Ende sterven. Om onsen here</l>
<l>Hulpt mi, des biddic u sere,</l>
<l>Teneger stede, daer ic mach dan</l>
<l>Mijn recht ontfaen als .i. kersten man."</l>
<l n="1945">Galaat vragede omden genen doe</l>
<l>Dine gewont heeft alsoe,</l>
<l>Ende die riddere quam vort daer naer,</l>
<l>Die Melianne wonde daer.</l>
<l>"Live here, daer mogedine sien,"</l>
<l n="1950">Seide Melian na dien,</l>
<l>"Die mi doet heeft: ic bidde u,</l>
<l>Dat gi u van hem hoet nu."</l>
<l>Galaat voer ten riddere ward,</l>
<l>Die op heme quam ter vard,</l>
<l n="1955">Ende hi geraectene alsoe,</l>
<l>Dat hine dor di scoudere stac doe,</l>
<l>Ende man ende part ter neder stac,</l>
<l>Soe dattie glavie tstucken brac.</l>
<l>Ende alsi omme keren soude</l>
<l n="1960">Sach hi enen riddere comen also houde,</l>
<l>Sere geslegen them waerd,</l>
<l>ende seide: "Gi sulter laten u paert,"</l>
<l>Soe dat hem Galaat enen slach gaf</l>
<l>Dat hem sijn luchter arm viel af,</l>
<l n="1965">Ende hi vloe met haesten groet,</l>
<l>Alse die vrese hadde vander doet.</l>
<l>Ende Galaat keerde te hant</l>
<l>[Te]r stede daer hi Melianne vant,</l>
<l>[Ende] vrachde hem wat hem dochte</l>
<l n="1970">[Da]t hi best met hem doen mochte?</l>
<l>[Hi] seide: "Ic sage gerne dat gi mi</l>
<l>[Te]neger abdien voret hier bi,</l>
<l>[B]edie men soude vorwaer,</l>
<l>[Pi]nen om mi te genesene daer."</l>
<l n="1975">"Hets goet," seide Galaet doe,</l>
<l>"Datmen tirst dat trinsoen ut doe."</l>
<l>Melian seide te hem:</l>
<l>"Alse lange alsic in desen poent bem</l>
<l>Sone aventuric mi niet, here,</l>
<l n="1980">Ic ne ben gebiecht ere;</l>
<l>Bedie ic ben in groten vresen</l>
<l>Dat ic sterven mochte bi desen."</l>
<l>Galaat namen alsoe sochte</l>
<l>Vor hem op sijn part alsi mochte,</l>
<l n="1985">Ende vordene tere abdien binnen,</l>
<l>Daer si ontfaen waren met minnen.</l>
<l>Daer sprac sine biechte Melian</l>
<l>Wel alse een goet kersten man,</l>
<l>Ende hi eeschte om onsen here daer,</l>
<l n="1990">Dien hi oetmodelijc ontfinc daer naer.</l>
<l>Alsi dat hadde gedaen</l>
<l>Sprac hi tote Galate saen:</l>
<l>"Alse die doet wille, come ter vard,</l>
<l>Ic ben daer jegen wel beward.</l>
<l n="1995">Nu trect ut minen lichame</l>
<l>Dat yser, oft u es bequame."</l>
<l>Ende men trac dyser ute daer naer,</l>
<l>Ende hi viel in onmachte daer.</l>
<l>Daer quam een broder tien stonden</l>
<l n="2000">Ende besach Melians wonden,</l>
<l>Ende seide dat hine van desen</l>
<l>In ere maent soude genesen.</l>
<l>Ende Galaat bleef .ij. dage daer</l>
<l>Met Melianne in die abdie daer naer.</l>
<l n="2005">Doe vrachdi hem wat hi dade?</l>
<l>Hi seide, dat hi bider Gods genade</l>
<l>Wel hoepte te doene vort an.</l>
<l>Galaat sprac: "Ic mach wel varen dan."</l>
<l>Melian antwerde hem doe:</l>
<l n="2010">"Ay here, suldi mi laten alsoe?</l>
<l>En es man die levet, here,</l>
<l>Wies geselscap ic begere mere,</l>
<l>Opdat alsoe mochte wesen."</l>
<l>Galaat antwerde te desen:</l>
<l n="2015">"Ic ne doe hier clein no groet,</l>
<l>Ende ic hadde merre noet</l>
<l>Te vaerne in die queste, sijt seker des,</l>
<l>Vanden grale, die om mi begonnen es."</l>
<l>Een broder seide, die horde di tale:</l>
<l n="2020">"Es di queste begonnen van den grale?</l>
<l>"Jasi," antwerde Galaat doe,</l>
<l>"Daer siwi .c. ende .i. toe,</l>
<l>Die allegadere sijn gesellen,</l>
<l>Diemen over goede liede mach tellen."</l>
<l n="2025">Die brodere seide tot Melianne:</l>
<l>"U es dit ongeval danne</l>
<l>Bi sonden gesciet; here, wildi</l>
<l>U gevarnesse vertellen mi,</l>
<l>Ic sal u secgen bi wat sonden</l>
<l n="2030">U dit es gesciet nu ten sonden."</l>
<l>Melian seide hem ter stede</l>
<l>Hone Galaat ridder dede,</l>
<l>Ende hoe te gadere ter crucen quamen,</l>
<l>Daer si letteren an vernamen</l>
<l n="2035">Die hen verboden tien tiden</l>
<l>Te varne te luchter siden,</l>
<l>Ende ho hijt daerom nine liet,</l>
<l>Ende wat hem daer was gesciet.</l>
<l>Die gode man, di groet clerc was doe,</l>
<l n="2040">Ende van heilegen levene toe,</l>
<l><pb n="15"/>Seide: "Dit mogen sijn wale</l>
<l>Die aventuren vanden grale;</l>
<l>Gine segt en gene dinge,</l>
<l>Daer en si ane grote betekinge.</l>
<l n="2045">Als gi riddere wout worden gi ginct</l>
<l>Te biechten, so dat gi ontfinct</l>
<l>Die ordine suver van sonden</l>
<l>Die in u was vor dien stonden.</l>
<l>Aldus quaemdi alsoe wale</l>
<l n="2050">In die queste berect vanden grale,</l>
<l>Als gi sculdech ward te sine.</l>
<l>Die duvel hads droefheit ende pine</l>
<l>Ende liep u op alsi macht hadde das.</l>
<l>Nu verstaet welken tijt dat was:</l>
<l n="2055">Als gi neuwe riddere ward gemaect,</l>
<l>Ende gi vander abdien traect,</l>
<l>Een cruce was u irste gemoet,</l>
<l>Daer teken ane gemaect stoet</l>
<l>Daer hem ridderscap mach betrouwen toe;</l>
<l n="2060">Noch waser meer; verstaet hoe:</l>
<l>Een brief die daer twee [wege sceiden] sceen:</l>
<l>Die rechter side die was die een</l>
<l>Entie ander ter luchter siden.</l>
<l>Gi sult verstaen nu ten tiden</l>
<l n="2065">Anden wech di ter rechter siden ginc</l>
<l>Ons heren wech, die anden cruce hinc,</l>
<l>Den wech van ontfermecheden,</l>
<l>Daer ons heren ridderen den dach leden,</l>
<l>Ende bi nachte naden lichame</l>
<l n="2070">Nader zielen in gaen betame.</l>
<l>Biden wege suldi, sonder waen,</l>
<l>Vander luchter siden verstaen</l>
<l>Den wech vanden sondaren, bedien</l>
<l>Datter grote vresen in gescien</l>
<l n="2075">Den genen dire in comen. Dor das,</l>
<l>Dattie ene wech niet so seker was</l>
<l>Alse dander verboet die brief boude</l>
<l>Datter nieman den wech gaen ne soude,</l>
<l>Hine ware beter dan een ander man.</l>
<l n="2080">Du sout dit dus verstaen dan.</l>
<l>Alstu den brief sages besonder</l>
<l>Hadstu daer af groet wonder,</l>
<l>Wat dat mochte wesen.</l>
<l>Die viant scoet di mettesen</l>
<l n="2085">Met enen scichte; wetstu waermede?</l>
<l>Het was metter hoverdechede;</l>
<l>Bedie du waers wel in wane</l>
<l>Mettire proueetsen tontgane.</l>
<l>Dus vielstu in die hoverdechede,</l>
<l n="2090">Ende dats hoeftsonde mede,</l>
<l>Want hoverde es tallen stonden</l>
<l>Beginsel van allen sonden.</l>
<l>Alstu sciets van Galaate dochte den viant,</l>
<l>Dat hi di soe cranc vant,</l>
<l n="2095">Dat hi lettel hadde gedaen</l>
<l>Dunne viels in meer sonden saen,</l>
<l>So dat hi van sonden te sonden di</l>
<l>Ter helle ward leitde daer bi.</l>
<l>Hi brachte di te voren daer naer</l>
<l n="2100">Ene guldine crone al daer,</l>
<l>Daer du, als duse sages, mede</l>
<l>Viels in die girechede;</l>
<l>Ende als duse naems tien stonden</l>
<l>Vielstu daermet in .ij hoeftsonden,</l>
<l n="2105">In hoverden ende in girecheden toe.</l>
<l>Die viant ward geware doe.</l>
<l>Dattu girechede hads gedaen</l>
<l>Met dattu die crone naems saen.</l>
<l>Doe liep hi di op fellike</l>
<l n="2110">In eens besondechs ridders gelike,</l>
<l>Ende hadde di daer doet geslegen</l>
<l>En haddi niet geholpen daer jegen</l>
<l>Dat cruce, dattu makes ter steden</l>
<l>Daer du heme quames jegen.</l>
<l n="2115">Nochtan om die wrake</l>
<l>Op di te doene dor die sake</l>
<l>Dattu waers gesceden dullike</l>
<l>Ute tseren dienste van hemelrike,</l>
<l>Leitde hi di te selker noet,</l>
<l n="2120">Dattu waers in die vrese vander doet.</l>
<l>Om dattu souts betrouwen mere</l>
<l>Der hulpen van onsen here,</l>
<l>Een ander tijt, dan dine cracht,</l>
<l>Ende om dattu bi ons heren macht</l>
<l n="2125">Geholpen ende bescud souts sijn</l>
<l>Soe sendi in die hulpe dijn</l>
<l>Galate, die quam te di,</l>
<l>(Die heilech riddere es ende vri)</l>
<l>Jegen .ij. ridders tien stonden,</l>
<l n="2130">Daer bi sijn betekent .ij. hoeftsonden,</l>
<l>Die in di waren te dire uren.</l>
<l>Die twee en mochten niet geduren</l>
<l>Jegen hem, om dat hi was</l>
<l>Sonder hoeftsonde , sijt seker das."</l>
<l n="2135">Die betekenesse van desen</l>
<l>Dochte hen beiden scone wesen.</l>
<l>Si hadden mengerhande tale</l>
<l>Vander aventuren vanden grale,</l>
<l>Tuschen Galate enten goeden manne.</l>
<l n="2140">Galaat bat soe vele Melyanne,</l>
<l>Dat hi hem gaf te varne orlof.</l>
<l>Alsi sinen wille hadde daer of</l>
<l>Seidi doe alsoe houde,</l>
<l>Dat hi sanders dages varen soude.</l>
<l n="2145">Des ander dages nam hi orlof</l>
<l>An die brodere ende ruemde thof,</l>
<l>Ende dorreet menech lant,</l>
<l>Dat hi gene aventure vant</l>
<l>Die vertellens werdech ware.</l>
<l n="2150">Hi quam enen dach daer nare</l>
<l>Van eens vavisors hove, daer hi lach,</l>
<l>Ende hadde gene messe gehort optien dach,</l>
<l>(Ende alsi den dienst van onsen here</l>
<l>Nine horde het pijndem sere)</l>
<l n="2155">Soe dat hi ene capelle sach te hant,</l>
<l>Die hi als hire quam woeste vant.</l>
<l>Ende hi dede sine bedinge saen;</l>
<l>Ende als hise hadde gedaen</l>
<l>Hordi ene stemme tier uren</l>
<l n="2160">Die seide: "Riddere van aventuren,</l>
<l>Ganc wech ende make dine vard</l>
<l>Ten castele ten joncfrouwen ward,</l>
<l>Ende doe af die costume daer."</l>
<l>Galaat danckede daer naer</l>
<l n="2165">Met willeger herten Goede,</l>
<l>Dat hi hem sinde sinen bode.</l>
<l>Hi sat op ende reet wech te hant,</l>
<l>Soe dat hi in ene valeie vant</l>
<l>Enen wel staenden casteel, daer dore liep</l>
<l n="2170">Een starc, wijt water ende diep;</l>
<l>Ende hi gemoette daer enen ouden man,</l>
<l>Qualike gecleet. Hi sprac hem an,</l>
<l>Dat hi gerne soude weten</l>
<l>Hoe die casteel ware geheten.</l>
<l n="2175">Hi seide: "De casteel der joncfrouwen;</l>
<l>Nochtan secgic u bi mire trouwen</l>
<l>Dattie vermaledietde casteel es,</l>
<l>Dats sijn gerechte name, sijt seker des;</l>
<l>Ende si sijn alle vermalendijt</l>
<l n="2180">Dire in wandelen nu ter tijt.</l>
<l>Daer es ut gesteken ontfermechede</l>
<l>Ende in getrect alle archede,</l>
<l>Ende men scande doet oppenbare</l>
<l>Allen den genen die comen dare.</l>
<l n="2185">Bi deser redenen so radic u,</l>
<l>Here, weder te keerne nu;</l>
<l>Bedie vaerdi vorward van dien</l>
<l>Sal u grote scande gescien."</l>
<l>Galaat vorsach sine wapine ter vard</l>
<l n="2190">Ende voer te hant ten castele ward.</l>
<l><pb n="16"/>Doe quamen in sijn gemoet daer</l>
<l>.vij. mageden, die seiden daer naer:</l>
<l>"Gi hebt, here, leden die pale."</l>
<l>Hi antwerde te harre tale,</l>
<l n="2195">Dat hi inden casteel varen soude</l>
<l>Ende om die palen niet laten woude.</l>
<l>Hi reet dat hi enen knape vernam,</l>
<l>Die seide doe hi tot hem quam:</l>
<l>"Die vanden castele ontbieden u,</l>
<l n="2200">Dat gi niet vorder en vard nu</l>
<l>Eer si weten wat u wille si."</l>
<l>"Ic wille els niet. "Antwerde hi,</l>
<l>"Dan die costumen vanden castele."</l>
<l>Die ander seide: "Gi wilt te vele.</l>
<l n="2205">Ontbeit hier, gi sult saen</l>
<l>Hebben dat gi soect, sonder waen."</l>
<l>Galaat seide: "Ganc dan ter vard."</l>
<l>Die knape liep ten castele ward.</l>
<l>Na dien hevet Galaat vernomen</l>
<l n="2210">.vij. ridders op hem comen,</l>
<l>Die alle gebrodere waren,</l>
<l>Ende seiden tot hem sonder sparen:</l>
<l>"Here, hoet u; want wi niwer af u</l>
<l>Dan vander doet versekeren nu."</l>
<l n="2215">"Hoe saelt dan wesen", seide hi,</l>
<l>"Suldi alle vechten jegen mi</l>
<l>Tenen gadere?" Si seiden dat hare</l>
<l>Costume vanden castele ware.</l>
<l>Ende Galaat liet lopen sijn part,</l>
<l n="2220">Ende liet die glavie sinken nederward,</l>
<l>Ende stac den irsten ter eerden daer,</l>
<l>Dat hi den hals brac wel naer.</l>
<l>Entie andere slogen op hem alle,</l>
<l>Maer sine mochten niet bringen te valle,</l>
<l n="2225">Soe dat si alle op hem staken</l>
<l>Ende hare glavien op hem braken.</l>
<l>Si liepen op ende hi hen weder:</l>
<l>Daer was geslegen op ende neder,</l>
<l>Ende dire afgesteken waren</l>
<l n="2230">Worden weder opgeset vanden haren.</l>
<l>Daer was sere gevochten ende wonderlike,</l>
<l>Ende hi, die ridder was sonder gelike,</l>
<l>Berechte hen soe tier stede,</l>
<l>Dat hise achterward trecken dede,</l>
<l n="2235">Ende begadetse soe onsochte,</l>
<l>Dat hen niet gehulpen mochte</l>
<l>Die wapine die si hadden an,</l>
<l>Hine deetse sere bloeden dan.</l>
<l>Hi sloechse soe, dat hen dochte</l>
<l n="2240">Dat geen ertsce man wesen mochte,</l>
<l>Bedie geen man hadde gemogen</l>
<l>Die slage iet alsoe gedogen</l>
<l>Alse hi gedogede daer ember toe.</l>
<l>Si sagen wel, dat menne alsoe</l>
<l n="2245">Uter plaetsen niet bringen mochte,</l>
<l>Want hi hen ilanc so starker dochte;</l>
<l>Ende dat was waerheide, sonder waen,</l>
<l>Nadat dystorie ons doet verstaen.</l>
<l>Die strijt duerde tier steden</l>
<l n="2250">Tote dat middach was leden.</l>
<l>Den gebroderen, di van groter macht</l>
<l>Hadden gesijn, falgirde haer cracht,</l>
<l>Datsi hen niet mochten weren mere,</l>
<l>Si waren vermoit so sere.</l>
<l n="2255">Ende Galaat dreefse te dien,</l>
<l>Dat si bi node moesten vlien;</l>
<l>Ende Galaat en volgede hen niet doe,</l>
<l>Maer hi ginc ter brucgen toe,</l>
<l>Daer hi gemoette enen goeden man,</l>
<l n="2260">Die cledere van religione hadde an,</l>
<l>Die seide tot Galate: "Here,</l>
<l>Gi moget dat gi wilt doen mere</l>
<l>Mettesen castele ende met al dien</l>
<l>Dat gire binnen sult sien.</l>
<l n="2265">Siet hier di slotele vanden castele:</l>
<l>Gi hebter toe gedaen soe vele,</l>
<l>Dattie casteel es uwe vort an."</l>
<l>Hi nam die slotele vanden man</l>
<l>Ende ginc inden casteel te hant,</l>
<l n="2270">Daer hi so vele joncfrouwen in vant,</l>
<l>Nieman mochte weten tgetal.</l>
<l>Si ripen: "Willecome." over al:</l>
<l>Si seiden: "Wi hebben begert sere</l>
<l>Uwe comste herde lange, here.</l>
<l n="2275">Geloeft moet God sijn vander vard,</l>
<l>Dat hi u sinde hareward;</l>
<l>Want anders warewi niet ontgaen."</l>
<l>Si namen biden breidele saen</l>
<l>Ende leidene boven daer naer,</l>
<l n="2280">Ende dadene beeten al daer.</l>
<l>Hi seide dat niet herbergens tijt was.</l>
<l>Ene joncfrouwe seide: "Wacht u das.</l>
<l>Voerdi wech, die gene die nu</l>
<l>Gevloen sijn dore vrese van u</l>
<l n="2285">Souden hier wedercomen in</l>
<l>Ende souden maken een begin</l>
<l>Vanden quaden costumen, sonder waen,</l>
<l>Die hier lange tijt hebben gestaen."</l>
<l>Hi seide: "Wat wildi wat ics doe?</l>
<l n="2290">Ic ben al gereet daertoe."</l>
<l>Die joncfrouwen seiden: "Wi bidden u,</l>
<l>Dat gi vor u doet ontbiden nu</l>
<l>Die ridders, die van desen castele</l>
<l>Haer goet houden, ende dire es vele,</l>
<l n="2295">Ende doetse sweren datse nembermere</l>
<l>Die quade costume en houden, here."</l>
<l>Galaat seide alsoe houde</l>
<l>Dat hijt gerne doen soude.</l>
<l>Daer was geblasen een horen,</l>
<l n="2300">Die hem ene joncfrouwe brachte voren,</l>
<l>Diemen horde over .x. milen.</l>
<l>Doe begonsten te comen tier wilen</l>
<l>Ridders ende heren herde vele,</l>
<l>Die leen helden van dien castele.</l>
<l n="2305">Doe vrachde Galaat daer nare</l>
<l>Den goeden man oft hi prister ware,</l>
<l>Die hem di slotele gaf. Hi seide: ja hi.</l>
<l>Galaat seide: "Soe segt mi</l>
<l>Die costume van deser stede,</l>
<l n="2310">Ende van desen joncfrouwen mede."</l>
<l>Die goede man seide daer naer:</l>
<l>"Here, het sijn leden wel .vij. jaer,</l>
<l>Dattie .vij. gebrodere, die gi heden</l>
<l>Verwont, quamen al hier ter steden,</l>
<l n="2315">Ende metten hertoge Lynoy</l>
<l>Herbergeden hier binnen; (want hi</l>
<l>Waser here af op dien dach</l>
<l>Ende vanden lande datter omtrent lach.</l>
<l>Die hertoge was een herde goet man.)</l>
<l n="2320">Soe dat savons een strijt began</l>
<l>Tuschen die broders ende hare liede</l>
<l>Ende des hertogen meisniede,</l>
<l>Omdat si met crachte wilden leiden</l>
<l>Des hertogen dochter van dire steiden,</l>
<l n="2325">Soe dat si doet slogen omt gone</l>
<l>Den hertoge ende sinen soene,</l>
<l>Ende alsi dat hadden gedaen</l>
<l>Namen si des hertogen scat saen,</l>
<l>Ende begonsten tien tiden</l>
<l n="2330">Jegen al die vanden lande striden,</l>
<l>Ende drevense te dien dingen,</l>
<l>Dat si haer leen van hen ontfingen.</l>
<l>Alse des hertogen dochter dit vernam</l>
<l>Si seide toten brodere al gram:</l>
<l n="2335">"Alsoe als gi hebt ane gevaen</l>
<l>Dese herscapie, sonder waen,</l>
<l>Bi ocsoene van ere joncfrouwen,</l>
<l>Alsoe seldise noch entrouwen</l>
<l>Verlisen, "sprac die joncfrouwe, "ende sult dan</l>
<l n="2340">Alle verwonnen sijn van enen man."</l>
<l><pb n="17"/>Ende si antwerden daertoe,</l>
<l>Omdat si dit seide alsoe,</l>
<l>Dattere gene joncfrouwen liden en souden</l>
<l>Vorward meer, sine soudense houden,</l>
<l n="2345">Toter wilen dattie riddere quame,</l>
<l>Daer si af sprac, ende dise name.</l>
<l>Entie joncfrouwe es doet (seide hi),</l>
<l>Daer dese dinc begonste bi."</l>
<l>Omtrent none sijn daer comen</l>
<l n="2350">Alle die gene diet hebben vernomen</l>
<l>Dattie casteel gewonnen es,</l>
<l>Ende maecten grote bliscap des,</l>
<l>Ende oec harde grote feeste,</l>
<l>Beide die minste entie meeste,</l>
<l n="2355">Ende begerdene over haren rechten here</l>
<l>Te houdene vord ane mere.</l>
<l>Hi gaf der joncfrouwen den casteel</l>
<l>Ende al datter toe hoerde algeel,</l>
<l>Die des hertogen dochter was,</l>
<l n="2360">Der gerre suster daer ic ave las;</l>
<l>Ende dede werden haer man dan</l>
<l>Die hadden gesijn tshertogen man.</l>
<l>Ende elke joncfrouwe keerde te hant</l>
<l>Met bliscepen in haer lant.</l>
<l n="2365">Galaat bleef al dien dach dare.</l>
<l>Ende opten anderen dach daer nare</l>
<l>Quamen daer binnen die niemaren</l>
<l>Dattie brodere verslagen waren,</l>
<l>Ende datse doet sloech min her Walewein</l>
<l n="2370">Ende Gariet ende min her Ywein.</l>
<l>Alse Galaat dat hadde verstaen</l>
<l>Hi wapenden ende vor wech saen.</l>
<l>Ic late van Galaate die wort:</l>
<l>Hort van min her Waleweine vord.</l>
</div>
<div type="chapter"><head type="chapter">IV. <hi rend="italic">Van Waleweine ende vanden .vy. ridders. </hi></head>
<l n="2375">Daventure seget teser steden,</l>
<l>Alse Walewein was gesceden</l>
<l>Van sinen gesellen, dat hi reet</l>
<l>Herde wide ende herde breet</l>
<l>Dor foreest ende dor lant,</l>
<l n="2380">Dat hi gene aventure vant</l>
<l>Die vertellens werdech ware.</l>
<l>Hi quam tere abdien daer nare,</l>
<l>Daer Galaat den witten scilt nam</l>
<l>Metter roeder crucen. Alsire quam,</l>
<l n="2385">Ende hem vertellet was wel</l>
<l>Wat Galate daer gevel,</l>
<l>Ende hi voer na hem tier uren,</l>
<l>Soe datten brachten daventuren</l>
<l>Ter stede daer siec lach Melian,</l>
<l n="2390">Die hem seide van Galaate dan,</l>
<l>Dat hi nuchtens sciet van hem.</l>
<l>"Ay," seide Walewein doe, "ic bem</l>
<l>Ongevallech, dat ic niet vinden mach</l>
<l>Den man dien ic soeke nacht ende dach,</l>
<l n="2395">Ende dien ic so na hebbe gewesen.</l>
<l>Geonste mi God noch van desen,</l>
<l>Dat icken noch verhalen mochte,</l>
<l>Ende hem dan mins geselscaps rochte</l>
<l>Alse sere alset mi doet</l>
<l n="2400">Vanden sinen, ic ben des vroet,</l>
<l>Wine scieden niet so varinge."</l>
<l>Een broder hoerde dese dinge</l>
<l>Ende seide te Waleweine alsoe houde:</l>
<l>"Here, dat geselscap ne soude</l>
<l n="2405">Niet wel sitten van u tween nu ter tijt,</l>
<l>Want gi een ongetrouwe seriant sijt</l>
<l>Ende een quaet, ende hi es</l>
<l>Alsoe sulc, sijt seker des,</l>
<l>Alse riddere te rechte wesen soude."</l>
<l n="2410">Walewein seide doe alsoe houde:</l>
<l>"Bi dat gi segt so donket mi</l>
<l>Dat gi mi kint." Doe seidi:</l>
<l>"Ic kenne u bat dan gi waent."</l>
<l>"Nadien dat gi mi hebt vermaent,"</l>
<l n="2415">Sprac Walewein toten goeden man,</l>
<l>"Soe mogedijt mi wel secgen dan</l>
<l>In welken ic ben als gi segt,</l>
<l>Nadien dat gijt op mi legt."</l>
<l>"In segt u niet, "seide di goede man;</l>
<l n="2420">"Gi sulten varingen vinden nochtan</l>
<l>Diet u sal secgen wale."</l>
<l>Binnen dat si waren in dese tale</l>
<l>Soe quam Gariet daer binnen,</l>
<l>Dien si ontfingen met minnen.</l>
<l n="2425">Die brodere waren blide tien stonden,</l>
<l>Dat deen hadde den anderen vonden.</l>
<l>Des anders dages namen si orlof</l>
<l>Na die messe ende ruemden thof,</l>
<l>Ende reden daer si in enen pleine</l>
<l n="2430">Vonden mijn her Yweine.</l>
<l>Si ondergroetten hen tien tide,</l>
<l>Ende elc was sanders blide.</l>
<l>Si reden te gadere onder hen drien</l>
<l>Ende quamen gevaren binnen dien</l>
<l n="2435">Ten castele vanden joncfrouwen naer.</l>
<l>Si quamen opten selven dach daer</l>
<l>Dattie casteel gewonnen was,</l>
<l>Alsemen hier te voren las.</l>
<l>Ende alse die .vij. broders hadden vorsien</l>
<l n="2440">Die drie ridders, si ripen binnen dien</l>
<l>Dapperlike: "Laet ons doet slaen:</l>
<l>Si sijn vanden genen, sonder waen,</l>
<l>Daer wi bi onterft sijn. "Ende daer naer</l>
<l>Lipen si hen sere op al daer.</l>
<l n="2445">Dandere hoetden hen soe daer jegen,</l>
<l>Datter irster joesten waren verslegen</l>
<l>Vanden broders .iij. al doet</l>
<l>Daer ward die strijt doe herde groet.</l>
<l>Si hadden int inde sulc mesfal,</l>
<l n="2450">Dat si worden verslegen al;</l>
<l>Ende si voren wech tier ure</l>
<l>Darse geleide die aventure,</l>
<l>Ende sine maecten niet haer vard</l>
<l>Ten castele, ten joncfrouwen ward,</l>
<l n="2455">Ende misseden Galaate daer bi.</l>
<l>Omtrent vespertijt quamen si</l>
<l>Soe dat elc sinen wech daer nam;</l>
<l>Ende Walewein tere hermitagen quam,</l>
<l>Daer hi den hermite singende vant</l>
<l n="2460">Vesperen. Walewein beette te hant</l>
<l>Ende horde die vesperen daer,</l>
<l>Ende bat om herberge daer naer,</l>
<l>Daer hi wel geherberget was.</l>
<l>Ende die hermite bat hem das,</l>
<l n="2465">Dat hi hem seide wie hi ware.</l>
<l>Hi berechtes hem daer nare.</l>
<l>Alst die hermite wiste al plein</l>
<l>Dat was min her Walewein,</l>
<l>Hi seide tot hem alsoe houde,</l>
<l n="2470">Dat hi gerne weten soude</l>
<l>Sijn wesen. Ende hi begonde</l>
<l>Hem te vertellen daer ter stonde</l>
<l>Exemple van vele goeden dingen,</l>
<l>Alse dine daertoe wilde bringen,</l>
<l n="2475">Dat hi tote hem biechte sprake:</l>
<l>Hi soudene van dire sake</l>
<l>Na sire macht beraden vort.</l>
<l>Alse Walewein dat hadde verhort</l>
<l>Hi seide te hant: "Here, wildi</l>
<l n="2480">Van ere sake vroet maken mi,</l>
<l>Die mi was geseit, ic soude u</l>
<l>Al min wesen ontecken nu."</l>
<l>"Ja ic, "antwerde die goede man,</l>
<l>"Ten besten dat ic mach ende can."</l>
<l n="2485">Walewein ginc hem vertrecken</l>
<l><pb n="18"/>Sine biechte ende al ontecken</l>
<l>Daer hi hem mesdadech af kinde;</l>
<l>Ende hi seide heme int inde</l>
<l>Di word di tot hem seide te voren</l>
<l n="2490">Een moenc, als gi mocht horen.</l>
<l>Die hermite vant an hem claer</l>
<l>Dat leden waren wel .xij. jaer</l>
<l>Dat hi niet en sprac bechte.</l>
<l>Hi seide doe: "Gi ward met rechte</l>
<l n="2495">Ongetrouwe seriant geheten</l>
<l>Ende quaet, dat seldi weten;</l>
<l>Gine hebt niet gehouden daerbi</l>
<l>Dordene van ridderscepe, dat gi</l>
<l>Des vians seriant sout wesen dan;</l>
<l n="2500">Ne ware om dat gi vort an</l>
<l>Sout bescermen die heilege kerke,</l>
<l>Ende gi met goeden gewerke</l>
<l>Onsen here in u leven</l>
<l>Den trisoer sout wedergeven,</l>
<l n="2505">Die u van hem geleverd was:</l>
<l>Dats die ziele, sijt seker das.</l>
<l>Om dit waerdi ridder gemaect, dat nu</l>
<l>Harde qualijc besteet es an u,</l>
<l>Want gi hebt tot deser ure</l>
<l n="2510">Quaet seriant geweest aldure</l>
<l>Enten viant gedient in u leven,</l>
<l>Ende uwen sceppere begeven,</l>
<l>Ende meer gelegen in onsuverheden</l>
<l>Dan enech riddere opten dach heden.</l>
<l n="2515">Gi moget wel sien, semine trouwe,</l>
<l>Die u quaet seriant hiet ende ongetrouwe,</l>
<l>Dat hi u wel kinde bi desen.</l>
<l>En haddi niet so besondech gewesen</l>
<l>Alse gi sijt, wet al bloet,</l>
<l n="2520">Gine had niet alle geslegen doet</l>
<l>Die .vij. brodere, sonder waen;</l>
<l>Want si souden hebben gedaen</l>
<l>Penitencie van haren sonden,</l>
<l>Daer si in lagen lange stonden.</l>
<l n="2525">Dus dede niet di goede man,</l>
<l>Dise sonder doet slaen verwan.</l>
<l>Ende wet, here, dattie dingen</l>
<l>Nine sijn sonder betekingen,</l>
<l>Dattie .vij. gebrodere embertoe</l>
<l n="2530">Die costume hilden alsoe</l>
<l>Inden casteel, dat si namen</l>
<l>Alle die joncfrouwen die daer quamen</l>
<l>Ende hildense gevaen, alsict las,</l>
<l>Wedert recht so onrecht was.</l>
<l n="2535">Beden castele vanden joncfrouwen</l>
<l>Machmen verstaen, als gi moget ouwen,</l>
<l>Die goede zielen, di waren tonrechte</l>
<l>Besloten inder hellen hechte</l>
<l>Vore die passie ons heren:</l>
<l n="2540">Die .vij. ridders, willic u leren,</l>
<l>Sijn .vij. hoefstonden principale,</l>
<l>Sie doe regneerden altemale</l>
<l>Al die werelt durenture;</l>
<l>Wanter geen recht in was ter ure;</l>
<l n="2545">Ende alse die zielen scieden</l>
<l>Uten lichame vanden lieden</l>
<l>Si voren ter hellen daer naer</l>
<l>Ende bleven besloten daer,</l>
<l>Recht alse die joncfrouwen waren</l>
<l n="2550">Inden casteel besloten, twaren.</l>
<l>Mare die here van hemelrike</l>
<l>Sinde sinen sone in ertrike</l>
<l>Om te loessene die zielen,</l>
<l>Die tot dier tijt inder hellen wilen:</l>
<l n="2555">Dire gelike, als gi moget horen,</l>
<l>Sindi sinen riddere ute vercoren</l>
<l>Met groten eren ten castele,</l>
<l>Daer hi verloeste joncfrouwen vele."</l>
<l>Alse Walewein dit hadde gehort</l>
<l n="2560">Hine wiste wat secgen vort.</l>
<l>Di broder seide: "Wilstu noch begeven</l>
<l>Alhier dijn quade dorper leven,</l>
<l>Daer du lange in heefs gewesen,</l>
<l>Du souts noch sijn bi desen</l>
<l n="2565">Versoent jegen onsen here.</l>
<l>Nieman en es mesdadech so sere,</l>
<l>Op dat hi lude oft stille</l>
<l>Met goder herten, met goeden wille,</l>
<l>Versoect ons heren genadechede,</l>
<l n="2570">Hine machse vinden daer mede.</l>
<l>Bi desen willic u raden,</l>
<l>Dat gi van uwen mesdaden</l>
<l>Penitentie ontfaet te doene."</l>
<l>Walewein antwerde opt gone,</l>
<l n="2575">Dat hi niet en soude mogen</l>
<l>Penitentie te doene gedogen.</l>
<l>Die goede man seide vort:</l>
<l>"Om dat gi spraect dit wort</l>
<l>Soe seldi noch van derre joncfrouwen</l>
<l n="2580">Pine hebben, bi mire trouwen,</l>
<l>Ende u broder mede, Gariet,</l>
<l>Salder ombe sijn gevaen met;</l>
<l>Want dese joncfrouwe van hier binnen</l>
<l>Sal u minnen met starker minnen</l>
<l n="2585">Om dat gi die ridders sloget doet;</l>
<l>Ende alsi u niet mach hebben bloet</l>
<l>Salsi uwen broder daerom doen vaen,</l>
<l>Ende salne doen geesselen ende slaen</l>
<l>Om u te toerne in waren saken,</l>
<l n="2590">Ende een graf met sceersen doen maken,</l>
<l>Dat si u sal wanen tonen,</l>
<l>Ende alse gijt daer met honen.</l>
<l>Dit verdriet, dit ongeval,</l>
<l>Sal u hier af comen al."</l>
<l n="2595">Des was Walewein tongemake.</l>
<l>Gi sult hier achter al die sake</l>
<l>Wel verstaen ende oec horen,</l>
<l>Alse die aventure comt te voren.</l>
<l>Doe sweech di gode man vort,</l>
<l n="2600">Dat hi nemmee en sprac een wort,</l>
<l>Bedie hi ward wel geware das,</l>
<l>Dat sijn vermanen verloren was.</l>
<l>Des ander dages voer wech Walewein,</l>
<l>Ende hi gemoette op een plein</l>
<l n="2605">Acglavale ende Griflette,</l>
<l>Daer hi hem mede te varne sette.</l>
<l>Si reden te gadere onder hen lieden</l>
<l>Tote vif dagen eer si scieden.</l>
<l>Ic swige nu van desen</l>
<l n="2610">Ende sal van Lancelote lesen.</l>
</div>
<div type="chapter"><head type="chapter">V. <hi rend="italic">Van Lancelote ende vanden grale. </hi></head>
<l>Daventure doet mi verstaen,</l>
<l>Alse Galaat was gegaen</l>
<l>Vander joncfrouwen castele,</l>
<l>Dat hi reet doe so vele,</l>
<l n="2615">Dat hi int woeste foreest quam,</l>
<l>Daer hi Lancelote in vernam,</l>
<l>Ende met heme Perchevale;</l>
<l>Ende hine kinnetse niet wale,</l>
<l>Alse die gene die vor dien</l>
<l n="2620">Selke wapine niet hadde gesien.</l>
<l>Lanceloet reet op hem ende stac</l>
<l>Soe dat sijn spere brac,</l>
<l>Ende Galaat staken soe weder,</l>
<l>Dat man ende pert vel ter neder.</l>
<l n="2625">Hi trac tsward ende sloech op Perchevale,</l>
<l>Ende dorsloech sine coifie altemale,</l>
<l>Soe dat hi moeste met allen</l>
<l>Neder vanden perde vallen.</l>
<l>Ende dit was vor ene cluse</l>
<l n="2630">Daer ene clusernesse vor haren huse</l>
<l><pb n="19"/>Sat ende sach algader toe;</l>
<l>Ende si seide te Galate doe:</l>
<l>"God moet sijn in u gelede.</l>
<l>Hadden si u gekint bede</l>
<l n="2635">Also wel alsic u kinne,</l>
<l>Ic ben seker in minen sinne,</l>
<l>Sine hadden niet u dorren</l>
<l>Bestaen no te uwert porren."</l>
<l>Ende Galaat sorgede alse houde</l>
<l n="2640">Dat menne alsoe kinnen soude.</l>
<l>Hi reet wech al dat hi can geriden,</l>
<l>Ende si volgeden hem tien tiden.</l>
<l>Si waren gram in in haerre gedochten</l>
<l>Dat sine niet verhalen mochten.</l>
<l n="2645">Si voeren int woeste foreest mettien</l>
<l>Alsine niet en mochten gesien;</l>
<l>Ende Perchevael seide also houde</l>
<l>Dat hi wederkeren woude.</l>
<l>Ende Lanceloet, die niet keren wilde,</l>
<l n="2650">Hi reet naden riddere metten witten scilde.</l>
<l>Dus reet hi daer op ende neder</l>
<l>Int foreest, wech ende weder,</l>
<l>Daerne geleide die aventure.</l>
<l>Ende hi reet so verre al dure,</l>
<l n="2655">Dat hi in een wste velt quam,</l>
<l>Daer hi enen steen staende vernam,</l>
<l>Daer letteren waren gescreven an;</l>
<l>Maer hine mochter niet gelesen dan</l>
<l>Omdat nacht was. Hi sach saen</l>
<l n="2660">Ene capelle daer bi staen:</l>
<l>Hi voer ter capellen ward</l>
<l>Ende bant an enen boem sijn part,</l>
<l>Ende hinger sinen scilt oec an,</l>
<l>Ende ginc in die capelle dan,</l>
<l n="2665">Die out ende gevallen was;</l>
<l>Ende hi ward geware das,</l>
<l>Dat ten ingange waren doe</l>
<l>Iserine traelgen, di waren soe</l>
<l>Vaste te gadere gevoget dat daer</l>
<l n="2670">Nieman in comen mochte vorwaer.</l>
<l>Ende hi sach daer binnen met sindale</l>
<l>Enen outaer gepareert wale,</l>
<l>Ende oec met sidinen cleden</l>
<l>Ende met anderen rijcheden.</l>
<l n="2675">Ende hi sach vor den outare</l>
<l>Enen selverinen candelare,</l>
<l>Daer .vij. stallichte op stonden,</l>
<l>Die clare bernden tien stonden.</l>
<l>Hine waende niet in sulker stede</l>
<l n="2680">Vonden hebben so grote clarhede:</l>
<l>Hi was drove in sijn gedochte</l>
<l>Dat hi niet in comen mochte,</l>
<l>Ende kerde ter crucen al drove,</l>
<l>Ende dede den perde sinen behove,</l>
<l n="2685">Ende lach neder vor di cruce daer</l>
<l>Ende ward in slape daer naer.</l>
<l>Ende hem dochte daer hi lach,</l>
<l>Dat hi enen riddere comen sach</l>
<l>Al siec in enen laytire,</l>
<l n="2690">Clagende in drover manire.</l>
<l>Ende Lanceloet spraker niet toe,</l>
<l>Alse dies gene macht hadde doe.</l>
<l>Die ridder seide droeffelike:</l>
<l>"Ay God, here van hemelrike,</l>
<l n="2695">Weltijt sal comen vore mi</l>
<l>Dat heilege vat, daer ic bi</l>
<l>Van minen rouwe quite sal wesen?</l>
<l>Ay God, was oit man vor desen</l>
<l>In so groten ongemake</l>
<l n="2700">Alsic ben om ene cleine sake."</l>
<l>Al ne sprac Lanceloet niet, si u cont,</l>
<l>Hi verstoet wel ende horde ter stont</l>
<l>Des goets mans clage; ende daer nare</l>
<l>Sach hi daer den candelare</l>
<l n="2705">Comen, die hi in die capelle vordien</l>
<l>Met bernender kerssen hadde gesien;</l>
<l>Nochtan hi niet gesien ne mochte</l>
<l>Wiene daer gedragen brochte.</l>
<l>Daer na sach hi dat heilege vat,</l>
<l n="2710">Dat hi gesien hadde vor dat</l>
<l>Tes conincs Vischers: hem dochte das,</l>
<l>Dattet dat heilege grael was.</l>
<l>Alst die sieke riddere hadde gesien</l>
<l>Hi liet hem nedervallen bi dien,</l>
<l n="2715">Van daer hi stont al toter eerden,</l>
<l>Ende seide met groter weerden:</l>
<l>"Ay soete here van hemelrike,</l>
<l>Ic bidde u alsoe gewaerlike</l>
<l>Alse gi menege miracule doet</l>
<l n="2720">In dit lant ende elre, here goet,</l>
<l>Mettesen vate soe biddic u</l>
<l>Dat gi mi vorsiet nu</l>
<l>Van minen vernoie, dat van dien</l>
<l>Mi so vele goets mote gescien,</l>
<l n="2725">Dat ic mote maken mine vard</l>
<l>Alse andere ridderen ter questen ward."</l>
<l>Ende hi croep al toter taflen toe</l>
<l>Metter cracht van sinen armen doe,</l>
<l>Ende hi helsde tier stont</l>
<l n="2730">Den steen daer die tafle op stont,</l>
<l>Ende dede soe, dat hi die selverine</l>
<l>Tafle custe met groter pine,</l>
<l>Daer dat heilege vat stont doe,</l>
<l>Ende deder ane sine ogen toe;</l>
<l n="2735">Ende hi seide te hant na desen:</l>
<l>"Genade, God, ic ben genesen."</l>
<l>Alst fat een stic gesijn hadde daer</l>
<l>Die candelaren kerden daer naer</l>
<l>In die capelle ende mede tfat,</l>
<l n="2740">Soe dat Lanceloet nemmeer sach dat,</l>
<l>No int wechdragen, no int bringen,</l>
<l>Wiet droech: dat was bi dien dingen,</l>
<l>Dat hi was bi aventuren</l>
<l>Moede ende swaer tier uren</l>
<l n="2745">Van pinen die hi hadde gedaen,</l>
<l>Oft dat hi met selker sonden was begaen,</l>
<l>Dat hijt machlicht daerbi liet,</l>
<l>Dat hi hem en verporde niet</l>
<l>Alsi hem dat grael sach so nare,</l>
<l n="2750">Ende voer ofter hem niet om ware</l>
<l>Daermen hem af in vele lande</l>
<l>Sider seide menege scande;</l>
<l>Ende daer omme ter meneger stede</l>
<l>So mesfielt hem oec sider mede.</l>
<l n="2755">Alse dat grael, alsict oec las,</l>
<l>In die capelle gekeert was,</l>
<l>Die riddere stont op al gesont</l>
<l>Ende custe dat cruce ter stont.</l>
<l>Doe quam een sciltknecht tot hem dare</l>
<l n="2760">Ende vragede hoet met hem ware?</l>
<l>Hi seide: "Wel; maer ic hebbe gesien</l>
<l>Hier harde groet wonder gescien</l>
<l>Van dien riddere, dien gi daer siet</l>
<l>Slapen. Hine dede soe vele niet</l>
<l n="2765">Dat hi hem oplichte alsi vernam</l>
<l>Dat heilege grael op hem quam."</l>
<l>Die knape seide tien stonden:</l>
<l>"Hi mach wel sijn in menege hoefsonden</l>
<l>Dat God niet woude gehingen van dien,</l>
<l n="2770">Dat hi miracule hadde gescien."</l>
<l>Hi seide doe: "Wie dat hi si,</l>
<l>Hi es ongevallech, donke mi."</l>
<l>"Hi es vanden gesellen, wanic wale,</l>
<l>Vander questen vanden grale."</l>
<l n="2775">Die riddere wapende hem metter vard</l>
<l>Ende sat doe op Lanceloets part</l>
<l>Ende hief sine hant opward gereet</l>
<l>Ende swoer aldus enen eet:</l>
<l>"Alsoe hulpe mi God onse here</l>
<l n="2780">Ende theilege grael, dat ic nembermere</l>
<l><pb n="20"/>Van wandelne niet sal finieren</l>
<l>Eer ic weet in wat manieren</l>
<l>Dat heilege grael geoppenbart es</l>
<l>Binnen den conincrike van Logres</l>
<l n="2785">In soe vele steden." Doe seide saen</l>
<l>Die knape: "Gi hebter gnoech toe gedaen."</l>
<l>Entie riddere sciet vander steden.</l>
<l>Ende alsi ene halve mile hadde gereden</l>
<l>Rechte hem op Lanceloet ende sat,</l>
<l n="2790">Ende ward doe pensende om dat,</l>
<l>Dat hi gesien hadde in die stede,</l>
<l>Wedert droem was so waerhede.</l>
<l>Hi ginc in die capelle daer naer</l>
<l>Ende sach den candelare opten outaer:</l>
<l n="2795">Vanden grale mochti niet sien,</l>
<l>Nochtan haddi groten wille te dien.</l>
<l>Alse Lanceloet dus lange stonde</l>
<l>Omt grael pensde in der stonde,</l>
<l>Alse diet gerne sien soude,</l>
<l n="2800">Hort hi ene stemme also houde,</l>
<l>Die hem in deser maniren sprac toe:</l>
<l>"Lanceloet. herder dan een steen," seitsoe,</l>
<l>"Bittere dan thout ende mere</l>
<l>Veronwerd met in allen kere</l>
<l n="2805">Dan di ondrachtech vigeboem nu,</l>
<l>Hoe waerstu soe coene, dattu</l>
<l>In steden quaems daer tgrael es?</l>
<l>Ganc dire veerde ende bes seker des,</l>
<l>Datter die stede af heeft genomen</l>
<l n="2810">Smette, datture so na bes comen"</l>
<l>Lanceloet sciet doe van dier stede,</l>
<l>Wenende ende suchtende mede,</l>
<l>Alse dien dochte dat hi nembermere</l>
<l>Vercrigen mochte gene ere,</l>
<l n="2815">Nadat hi falgiren moeste van dien,</l>
<l>Dat hi tgrael nine mach sien</l>
<l>Noch daer af gevreischen niemare;</l>
<l>Ende hi pensde doe daer nare</l>
<l>Dat hi nembermer te gemake</l>
<l n="2820">Ne worde bi negere sake,</l>
<l>Hine soude weten die waerheit das,</l>
<l>Twi hi alsoe geheten was.</l>
<l>Ende hi keerde ter crucen daer naer.</l>
<l>Hine vant no helm no scilt daer,</l>
<l n="2825">Noch oec part: doe seide hi:</l>
<l>"Acharme keytijf. Layse wats mi.</l>
<l>Ay God, here, nu ten stonden</l>
<l>Bliken oppenbare wel min sonden</l>
<l>Ende min quade leven mede;</l>
<l n="2830">Ende mine grote keytivechede</l>
<l>Hevet mi meer dan andere sake</l>
<l>Ontkeert ende gedaen tongemake;</l>
<l>Bedie als ic beteren soude</l>
<l>Quam die viant alsoe houde,</l>
<l n="2835">Di mi destruerde ende nam daer naer</l>
<l>Dat ic niet mochte sien claer;</l>
<l>Want ic was van dien stonden</l>
<l>Dat ic ridder ward al vol sonden,</l>
<l>Ende ic waser in vord an</l>
<l n="2840">Meer dan enech ander man."</l>
<l>Dus lasterde hem selven Lanceloet</l>
<l>Ende hadde droefheit herde groet.</l>
<l>Des ander dages alsi hadde gehort</l>
<l>Die vogeline weder ende vort</l>
<l n="2845">Achter bosche singen, daer hi</l>
<l>Menechwarf hadde verhoget bi,</l>
<l>Ende hi hem sach so berecht dan,</l>
<l>Dat hem gene bliscap ginc an,</l>
<l>Hi wiste te hant wel ende vernam</l>
<l n="2850">Dat onse here op hem was gram,</l>
<l>Want hi hadde gefalgirt in dien,</l>
<l>Daer hi meest in waende hebben gesien</l>
<l>Bliscapen ende eren altemale:</l>
<l>Dat was int soeken van den grale.</l>
<l n="2855">Doe ginc hi drove te bosce ward,</l>
<l>Sonder scilt ende helm ende part,</l>
<l>Soe dat hi omtrent primtijt quam</l>
<l>Daer hi ene hermitage vernam</l>
<l>Ende enen hermite gereet daertoe,</l>
<l n="2860">Dat hi messe soude singen doe.</l>
<l>Hi knielde ende bat genaden</l>
<l>God van sinen mesdaden;</l>
<l>Ende alse die messe was gedaen</l>
<l>Hi sprac an dien hermite saen,</l>
<l n="2865">Ende seide hem tien stonden</l>
<l>Dat hi was een vander tavelronden,</l>
<l>Ende bat dat hine beraden soude.</l>
<l>Die goede man vrageden also houde</l>
<l>Waer af hi raet sochte, ende seide: "Wildi</l>
<l n="2870">Biechte hier spreken jegen mi?"</l>
<l>"Jaic." _ "Hoe es u name dan?"</l>
<l>"Ic hete Lanceloet, entie coninc Ban</l>
<l>Was min vader wilen ere."</l>
<l>Die goede man seide doe: "Here,</l>
<l n="2875">Gi sijt sculdich dipelike</l>
<l>Te dankene den here van hemelrike,</l>
<l>Dat hij u heeft gemaect so scone</l>
<l>Ende so waerd, dat onder den trone</l>
<l>Uwer gelike van werdicheden</l>
<l n="2880">Niewer en es, no van stoutheden;</l>
<l>Want hi hevet u sin gegeven</l>
<l>Ende gedinkenesse daer neven,</l>
<l>Daer gi hem af weder sculdech sijt</l>
<l>Alsulke doget talre tijt,</l>
<l n="2885">Dat in u behouden si sine ere,</l>
<l>Ende dattie duvel nu mere</l>
<l>Geen deel en hebbe daer af</l>
<l>Dat u God soe mildelike gaf;</l>
<l>Bedie heeft hi u vor desen</l>
<l n="2890">Milder dan anderen lieden gewesen,</l>
<l>Dies suldi hem danken nu;</l>
<l>Want men sal dat lachteren an u.</l>
<l>Na dat mi donket in dien</l>
<l>Dat ic van buten an u mach sien</l>
<l n="2895">Soe sidi dan sijn viant daer af,</l>
<l>Dat hi u dit soe mildelike gaf.</l>
<l>Hi saelt tonnutte keren daerbi</l>
<l>In corten tiden, en si dat gi</l>
<l>Hem met biechten bid genaden,</l>
<l n="2900">Ende u berouwen uwe mesdaden,</l>
<l>Ende betert mede u leven.</l>
<l>Wildi u hem aldus opgeven</l>
<l>Ende genade bidden in dier manieren,</l>
<l>Wet wel, hi es so godertieren,</l>
<l n="2905">Hi sal u lichtere doen wesen</l>
<l>Dan gi oit ward vor desen."</l>
<l>Doe seide Lanceloet: "Ay here,</l>
<l>Ene dinc wantroest mi sere:</l>
<l>God onse here onste mi dat hi</l>
<l n="2910">In mine kinscheide versach mi</l>
<l>Van allen gratien die dan</l>
<l>Hebben mochte enech man;</l>
<l>Ende om die milde gichte di hi mi gaf</l>
<l>Soe ben ic nu in vresen daer af,</l>
<l n="2915">Dat ic gejugeert mach wesen</l>
<l>Ter eweliker doet na desen."</l>
<l>Alse die gode man dit horde</l>
<l>Hi seide wenende dese worde:</l>
<l>"Wie dat in sonden leget stille</l>
<l n="2920">Ende gene beteringe doen en wille,</l>
<l>Ende also stervet, hi es gewaerlike</l>
<l>Dan verloren ewelike;</l>
<l>Ne ware, als gi moget verstaen,</l>
<l>Dat liede uten wege gaen</l>
<l n="2925">Ende weder keren alsijs werden geware,</l>
<l>Aldus eest vanden sondare</l>
<l>Die slaept in sine hoeftsonden</l>
<l>Ende ontweget es lange stonden:</l>
<l>Als hi hem dan bekinnet des,</l>
<l n="2930">Dat hi uten rechten wege es,</l>
<l><pb n="21"/>Hi soekene dan te hant daernare</l>
<l>Tot sinen gerechten sceppare,</l>
<l>Die ropet tallen tiden: "Ic bem</l>
<l>Gelove der waerheit ende leven," tot hem."</l>
<l n="2935">Ende hi togede hem ene figure</l>
<l>Van enen crucifixe tier ure,</l>
<l>Ende seide: "Dit cruce hevet ontaen</l>
<l>Die arme, oft elken soude ontfaen:</l>
<l>Also hevet onse here ontaen nu</l>
<l n="2940">Die arme, alse tontfane u</l>
<l>Ende anderen sondaren, die des roken,</l>
<l>Daer si genaden willen soeken.</l>
<l>Wet wel, dat hi in gene manieren</l>
<l>U ne sal willen faelgieren,</l>
<l n="2945">Wildi u offeren hier in sonden</l>
<l>Al beliende metten monden,</l>
<l>Ende u die sonden dan rouwen</l>
<l>Met herten ende met trouwen</l>
<l>Ende met warechteger beteringen,</l>
<l n="2950">Met levene tot al dien dingen;</l>
<l>Ende segt hier u leven Goede</l>
<l>Vore mi, die ben sijn bode,</l>
<l>Ende ic sal u hulpen ende beraden</l>
<l>Na mine macht van uwen misdaden."</l>
<l n="2955">Lanceloet pensede lange stont,</l>
<l>Dat hi niet woude maken cont</l>
<l>Dat wesen ende die minne</l>
<l>Van hem ende vander coninginne:</l>
<l>Daer ware hem vernoy te groet toe.</l>
<l n="2960">Ende hi versuchte sere doe,</l>
<l>Ende so dipe, dat hi in langen wort</l>
<l>Spreken mochte no bringen vort;</l>
<l>Niet bedi hine had gerne gedaen</l>
<l>Hadi gedorren, sonder waen.</l>
<l n="2965">Die goede man bat hem boude</l>
<l>Dat hi sine sonden belien soude,</l>
<l>Ofte neen, hi ware verloren.</l>
<l>Ende hi leide hem te voren</l>
<l>Van dien lienne soude hem geven</l>
<l n="2970">God onse here dewelike leven,</l>
<l>Ende van verhoelne sonden dewelijc doet.</l>
<l>"Ic ben verloren," seide Lanceloet,</l>
<l>"Bider sonden die ic hebbe gedaen</l>
<l>Met mire vrouwen, sonder waen,</l>
<l n="2975">Des conincs Arturs wif, die coninginne,</l>
<l>Met onser tweer dulre minne,</l>
<l>Die mi alt gout ende tselver gaf,</l>
<l>Daer ic melde gesijn hebbe af</l>
<l>Met dat ic dicke hebbe gegeven.</l>
<l n="2980">Bi hare hebbic oec gedreven</l>
<l>Grote feeste te velen steden;</l>
<l>Ende alle die grote preusheden,</l>
<l>Die ic dede harentare,</l>
<l>Quamen mi alle van hare.</l>
<l n="2985">Si sette mi uter armoede</l>
<l>In riecheiden ende in groten goede.</l>
<l>Ic weet wel dat onse here</l>
<l>Te mi ward hem belget sere</l>
<l>Om dat onsuver leven</l>
<l n="2990">Dat ic met hare hebbe gedreven,</l>
<l>Dat hi mi sider gisternavont</l>
<l>Wel hevet gemaket cont."</l>
<l>Hi vertelde den goeden man al</l>
<l>Van daer te voren sijn ongeval,</l>
<l n="2995">Ende bat den goeden man raet</l>
<l>Nadien dat hem gescepen staet.</l>
<l>"Hier ne doech geen raden an,"</l>
<l>Seide te hant die goede man,</l>
<l>"Gine gelovet onsen here</l>
<l n="3000">Dat gi ten sonden en kert nembermere.</l>
<l>Wildi afstaen van uwen mesdaden,</l>
<l>Ende Gode bidden daer af genaden,</l>
<l>Hi sal u te sinen seriant</l>
<l>Weder ropen dan altehant;</l>
<l n="3005">Maer inden poente dat met u staet</l>
<l>Sone mach u hulpen geen raet."</l>
<l>Lanceloet sprac: "Here, ic sal</l>
<l>Doen dat gi mi beveelt al."</l>
<l>"Gelovet mi," sprac di gode man,</l>
<l n="3010">Dat gi nembermer mesdoet vort an</l>
<l>Metter coninginne of met anderen wive,</l>
<l>Ende afstaet oec tal uwen live."</l>
<l>Doe geloefdi hem alsoe,</l>
<l>Ende Lanceloet vertelde hem daer doe</l>
<l n="3015">Alsoe als hi hadde gehort</l>
<l>In die capelle vander stemmen dwort.</l>
<l>Ende hi seide: "Nu nemet goem,</l>
<l>Du best een ondrachtech vigeboem."</l>
<l>"Ay here, segt mi van desen</l>
<l n="3020">Watter bi betekent mach wesen."</l>
<l>Hi seide: "Mine wondert niet des,</l>
<l>Dat dit tot di geseit es;</l>
<l>Du heves gesijn eenperlike</l>
<l>Die wonderlijcste een van ertrike.</l>
<l n="3025">Datmen di herder dan steen hiet</l>
<l>Es te verstane, diet wel besiet,</l>
<l>Die sondere, die in sine sonden</l>
<l>Verslapen es lange stonden,</l>
<l>Die soe herd bevet die herte sijn,</l>
<l n="3030">Datse niet vermoruwet mach sijn</l>
<l>Met watere noch met vire;</l>
<l>Bedie in en gere manire</l>
<l>Mach tfier vanden heilegen gest vinden</l>
<l>Stede noch mede comen binden</l>
<l n="3035">Vate dat vol es van vulen sonden,</l>
<l>Want dat ne mach te genen stonden</l>
<l>Des heilichs geests gratie ontfaen,</l>
<l>Die niweren wille, sonder waen,</l>
<l>Herbergen daer sijn viant es,</l>
<l n="3040">Maer in steden, des sijt gewes,</l>
<l>Die suver ende cleinlijc si.</l>
<l>Dus bestu geheten hier bi</l>
<l>Harder dan steen. Nu verstant:</l>
<l>Du heves gehort vanden seriant;</l>
<l n="3045">Dien de rike man sine besante gaf</l>
<l>Om bate te doen, hortmer af.</l>
<l>God hevet di in dit leven</l>
<l>Vele merre gratie gegeven</l>
<l>Dan hi enegen anderen dede.</l>
<l n="3050">Hi hevet di gegeven scoenhede,</l>
<l>Sin te kinnen quaet ende goet,</l>
<l>Vromechede ende stouten moet,</l>
<l>Goede herte milde te sine.</l>
<l>Dattu in al die dade dine</l>
<l n="3055">Boven te comen hads geval;</l>
<l>Onse here verleende di dit al</l>
<l>Dattu sijn riddere souts wesen</l>
<l>Ende sijn seriant bi desen;</l>
<l>Hine gafse di niet bedi</l>
<l n="3060">Dat si souden argeren in di,</l>
<l>Ne mare dat si wassen souden.</l>
<l>Du heves di soe gehouden,</l>
<l>Dattu best een ongetrouwe seriant,</l>
<l>Want du heves gedient sinen viant,</l>
<l n="3065">Dine talre tijt orloget:</l>
<l>Du heves heme wel getoget</l>
<l>Dattu heves binnen desen</l>
<l>Altoes in die sonde gewesen,</l>
<l>Die sinen here daer met begevet</l>
<l n="3070">Als hi sijn sout en wech hevet."</l>
<l>"Live here, nu bericht mi das,</l>
<l>Twi ic bittere dan hout geheten was."</l>
<l>"Ic hebbe geseit," seide doe hi,</l>
<l>"Dat alle hertheide es in di:</l>
<l n="3075">Daer grote hertheit es, te dire stede</l>
<l>En mach sijn en gene soethede,</l>
<l>Dus es bitterheit int herte dijn</l>
<l>Alse grote alse soetheit soude sijn:</l>
<l>Aldus bestu gelijc nu, Lanceloet,</l>
<l n="3080">Den houte, dat verrot es ende doet,</l>
<l><pb n="22"/>Daer niet dan bitterheit in bleven es.</l>
<l>Nu hebbic di berecht des.</l>
<l>Nu verstant ende nem goem,</l>
<l>Dattu onwaerder sijs dan di vigeboem:</l>
<l n="3085">Men seget dat onse here</l>
<l>Enen vigeboem vant wilen ere,</l>
<l>Di herde sere was geladen</l>
<l>Beide van scoten ende van bladen;</l>
<l>Maer daer ne was gene vrucht an,</l>
<l n="3090">Soe dat onse here vloecte dan</l>
<l>Den boem, die gene vrucht en droech.</l>
<l>Nu sie opti selven genoech,</l>
<l>Oftu nu in selker wijs</l>
<l>Dattie vigeboem was onwaerd sijs;</l>
<l n="3095">Dattu daer lages al stille</l>
<l>Sonder goet gepens ende goeden wille</l>
<l>Daer theilege grael quam vor di,</l>
<l>Ende daer du waers hem soe bi,</l>
<l>Daer waerstu ombewaerd, alstu mach merken,</l>
<l n="3100">Van allen goeden gewerken."</l>
<l>"Alle dese dinge sijn in mi</l>
<l>Geherberget," antwerde doe hi;</l>
<l>"Maer wat gi mi doet verstaen,</l>
<l>Dat ic niet so verre ben gegaen,</l>
<l n="3105">In mach keren, oftic mi van sonden</l>
<l>Vort wachten wille tallen stonden,</l>
<l>Soe gelovic Gode, onsen here,</l>
<l>Ende u, dat ic nembermere</l>
<l>Ten sonden weder keren sal,</l>
<l n="3110">Maer suver houden min leven al</l>
<l>Na mine macht; maer ic moet antiren</l>
<l>Die wapine in allen maniren,</l>
<l>Ende met ridderscepe volgen hen</l>
<l>Alse lange alsic dus gesont ben."</l>
<l n="3115">Die goede man seide doe: "Here,</l>
<l>Wildi die sonden nu mere</l>
<l>Laten vander coninginnen,</l>
<l>Onse here soude u minnen</l>
<l>Ende macht geven van dien dingen,</l>
<l n="3120">Dat gi te hovede sout bringen</l>
<l>Noch menege aventure,</l>
<l>Die gi niet mocht vor dese ure</l>
<l>Toe comen bi uwen sonden."</l>
<l>Lanceloet antwerde te dien stonden:</l>
<l n="3125">"Ic laetse in dien maniren, here,</l>
<l>Dat icker nembermer toe nu kere."</l>
<l>Daerna die goede man hem loet</l>
<l>Penitentie die hem dochte goet,</l>
<l>Ende absolveerdene daer naer</l>
<l n="3130">Ende bat dat hi hem met hem bleve daer.</l>
<l>Hi seide hi ware gewillech das;</l>
<l>Want hi sonder helm ende scilt was</l>
<l>Ende sonder paert. "Ic sal u van dien."</l>
<l>Seide die goede man, "wel vorsien:</l>
<l n="3135">Een min broder woent hier bi, die u sal</l>
<l>Senden dat u gebrect nu al."</l>
<l>Ende Lancelote berouwen tien stonden</l>
<l>Harde sere sine sonden</l>
<l>Biden worden, die hem sprac an</l>
<l n="3140">Soe vrindelike die goede man.</l>
<l>Nu latic van hem die tale</l>
<l>Ende sal spreken van Perchevale.</l>
</div>
<div type="chapter"><head type="chapter">VI. <hi rend="italic">Perchevaels aventuren van groten wondere. </hi></head>
<l>Daventure seget ter steden</l>
<l>Alse Perchevael was versceden</l>
<l n="3145">Van Lancelote, hi kerde te hant</l>
<l>Daer hi die clusenersse vant,</l>
<l>Daer hi niemare waende horen</l>
<l>Vanden riddere dien si daer verloren.</l>
<l>Ende alse die clusenersse vernam</l>
<l n="3150">Dat Perchevale daer binnen quam,</l>
<l>Si, die sine nichte was, dede saen</l>
<l>Hem wel berecken ende wel ontfaen.</l>
<l>Des ander dages vrachdi hare</l>
<l>Na messe waer die riddere ware,</l>
<l n="3155">Die des ander dages daer leet?</l>
<l>Ende si seidem vanden riddere gereet,</l>
<l>Dat sine sculdech te kinnen was;</l>
<l>Ende si seide: "Twi vragedi das?"</l>
<l>Hi seide ic vrages om di sake,</l>
<l n="3160">In werde nembermer te gemake</l>
<l>In sal jegen hem vechten ere:</l>
<l>Hi hevet mi mesdaen soe sere,</l>
<l>Dat ict niet laten mach van scanden."</l>
<l>"Ay Perchevael," sprac si te handen,</l>
<l n="3165">"Hebdi wille te stervene nu</l>
<l>Alse uwe brodere daden vor u,</l>
<l>Die waren geslegen te doet</l>
<l>Bi haerren overdaden groet?</l>
<l>Sterfdi, hets scade ende wesen sal</l>
<l n="3170">Nederinge van uwen geslechte al;</l>
<l>Die queste vanden grale es nu ter tijt</l>
<l>Begonnen, daer gi geselle af sijt,</l>
<l>Ende ic wane dat si cortelike</l>
<l>Inde sal nemen, sekerlike,</l>
<l n="3175">Bider hulpen van onsen here;</l>
<l>Ende gi sult hebben merre ere</l>
<l>Dan gi selve waent nu,</l>
<l>Opdat gi allene onthout u,</l>
<l>Dat gi jegen den riddere nine vecht;</l>
<l n="3180">Want wi weten wel over recht,</l>
<l>Eer die queste vanden grale</l>
<l>Gehent werd, in waerre tale,</l>
<l>Daer selen toe moten wesen drie</l>
<l>Pretieuse ridders, ende die</l>
<l n="3185">Selen hebben in derre wijs</l>
<l>Boven die andere lof ende prijs.</l>
<l>Die een moet suver sijn van desen:</l>
<l>Die andere twee selen magede wesen.</l>
<l>Die riddere dien gi segt es die een,</l>
<l n="3190">Ende gi dander vanden tween,</l>
<l>Entie derde sal sijn Bohort.</l>
<l>Bi desen drien, die gi hebt gehort,</l>
<l>Sal die queste tenen inde comen.</l>
<l>Nadien dat u God heft genomen</l>
<l n="3195">Een te wesene vanden drien,</l>
<l>Dien so grote ere sal gescien,</l>
<l>Het ware scade dan alte groet</l>
<l>Bejagedi uwes selfs doet;</l>
<l>Want hijs beter riddere dan gi sijt</l>
<l n="3200">Oft enech ander nu ter tijt."</l>
<l>"Wetti wie ic ben? "sprac Perchevael doe.</l>
<l>"Jaic wel," sprac si hem toe;</l>
<l>"Ic ben u moye. Al benic nu</l>
<l>In armen abite hier vor u,</l>
<l n="3205">Ende tere armer stede sere,</l>
<l>Ic was coninginne wilen ere</l>
<l>Vanden woesten lande, ende was toe</l>
<l>Vanden rijcsten vrouwen diemen vant doe.</l>
<l>Niet bedi mine bequam tgrote goet</l>
<l n="3210">Noit so wel als mi darmoede doet."</l>
<l>Perchevael weende ende sat vor hare</l>
<l>Ende vragede hare om niemare</l>
<l>Van sire moder. Doe vragede si dare</l>
<l>Oft hi nine wiste dat ware?</l>
<l n="3215">Hi seide: neen hi; "sonder dat si es</l>
<l>Mi te voren comen, des sijt gewes,</l>
<l>Menechwerf alsic lach ende sliep,</l>
<l>Ende dat si dan op mi riep</l>
<l>Dat si bat sculdech te clagene ware</l>
<l n="3220">Van mi dan te belovene hare."</l>
<l>"Dat was om dat gi vort ins conincs hof,</l>
<l>Want si was so drove daer of,</l>
<l>Ende dat sceden was haer soe swaer,</l>
<l>Dat si starf sander dages daer naer</l>
<l n="3225">Doe gi ward van hare versceden."</l>
<l><pb n="23"/>"God mote die ziele geleden.</l>
<l>Ic moet gedogen," seide doe hi</l>
<l>"Al dat God verlenet nu mi.</l>
<l>Oft gi wet wie die riddere es</l>
<l n="3230">Dien ic soeke, berecht mi des."</l>
<l>Si gaf hem antwerde daer of:</l>
<l>"Hets die gene die quam int hof</l>
<l>In sinxendage, ende die dan</l>
<l>Die rode wapine hadde an."</l>
<l n="3235">"Nu seldi mi wel berichten des,</l>
<l>Wat betekenesse dat was?"</l>
<l>"In die werelt hebben vor desen</l>
<l>Drie principale taflen gewesen:</l>
<l>Die irste tafle die was daer sat</l>
<l n="3240">Onse here ende sine jongers [ende] at.</l>
<l>Die tafle voetde beide te samen</l>
<l>Beide die zielen entie lichamen.</l>
<l>Daerna so was alsoe wale</l>
<l>Die tafle vanden heilgen grale.</l>
<l n="3245">Daer af gesciet sijn, alst es becant,</l>
<l>Menege miracle hier int lant</l>
<l>Ende in andere, alse Joseph was</l>
<l>Van Aramathien, alsicker af las,</l>
<l>Dat hi predecken began</l>
<l n="3250">Kerstenheit onder wijf ende man.</l>
<l>Soe dat hi ende die met hem waren,</l>
<l>Twaelf hondert man wel tere scaren,</l>
<l>Si vreesden dat hem mochte spise</l>
<l>Gebreken in eneger wise</l>
<l n="3255">Daer si dor enen bosch tenen stonden</l>
<l>Reden ende niet tetene vonden,</l>
<l>Ende dogeden groten honger dien dach</l>
<l>Ende den anderen die daerna gelach.</l>
<l>Dus warense daer in groter noet:</l>
<l n="3260">Si cochten jegen een wijf twaelf broet,</l>
<l>Soe dat daer begonste een strijt</l>
<l>Om dat broet te deilne ter tijt,</l>
<l>Daer Joseph al gram om ward,</l>
<l>Ende deetse alle neder sitten ter vard,</l>
<l n="3265">Alse oft tere taflen ware,</l>
<l>Ende leide die brode harentare</l>
<l>Ende dede dat grael saen</l>
<l>Op een inde van ere taflen staen,</l>
<l>Soe dat bider comste vanden grale</l>
<l n="3270">Al dat volc gevoet was wale</l>
<l>Vanden .xii. broden; nochtan</l>
<l>Warre wale twaelf hondert man;</l>
<l>Ende si dancten doe sere</l>
<l>Daer af Gode onsen liven here.</l>
<l n="3275">In die tafle was een sitten, in dat</l>
<l>Was recht dat Josephs sone sat,</l>
<l>Die naden vader Joseph hiet;</l>
<l>Ende het georloefde doe niet</l>
<l>Datter ieman in sate, hine ware</l>
<l n="3280">Meester van algader der scare.</l>
<l>Aldus was Joseppe gevallen</l>
<l>Die meestrie daer van hen allen</l>
<l>Die te dire taflen saten daer.</l>
<l>Ende het geviel op enen tijt daer naer,</l>
<l n="3285">Dat twe gebrodere vander scaren,</l>
<l>Die van Josephs geslachte waren,</l>
<l>Haddens nijt, dat onse here</l>
<l>Hem hadde verheven soe sere,</l>
<l>Ende seiden stille datse nine souden</l>
<l n="3290">Hem lange over meester houden</l>
<l>Om dat si waren alse edel als hi.</l>
<l>Des ander dages soe sagen si</l>
<l>Dat Joseph int hogeste sitten woude,</l>
<l>Dat si twee wederseiden boude.</l>
<l n="3295">Ende deen gincker in sitten sonder beiden</l>
<l>Vanden tween diet wederseiden,</l>
<l>Dient soe verginc eer iet lanc,</l>
<l>Dat hi in die eerde neder sanc.</l>
<l>Noisint dorstere in sitten man,</l>
<l n="3300">Ende hiet dontsiende sitten vort an.</l>
<l>Maer sint waser een toe vercoren,</l>
<l>Dire in tsittene soude behoren.</l>
<l>Na die tafle was die tafelronde</l>
<l>Gemaect, die Merlijn begonde</l>
<l n="3305">Wilen eer, alsmen mach wale</l>
<l>Lesen int boec vanden grale.</l>
<l>Bider tavelronden vindewi</l>
<l>Dese werelt wel betekent, bedi</l>
<l>Daer sijn ridders in gemeinlike</l>
<l n="3310">Van alden lande van ertrike;</l>
<l>Ende alse ridderen gratie gewinnen</l>
<l>Dat mense wille ontfaen daer binnen,</l>
<l>Si priesden haer geluc meer daer ave</l>
<l>Dan men hen herde vele goets gave,</l>
<l n="3315">Ende laten moder ende vader,</l>
<l>Wijf ende kinder ende algader</l>
<l>Om te sine geselle vandien.</l>
<l>Gi hebt wel selve gesien,</l>
<l>Want hets u selven gesciet:</l>
<l n="3320">Gine keret tuwer moder niet,</l>
<l>No haddes wille, vander stonden</l>
<l>Dat gi vander tafelronden</l>
<l>Irst geselle ward gemaect;</l>
<l>Want u tgeselscap so wale smaect</l>
<l n="3325">Vanden broderscepe talre stonden.</l>
<l>Alse Merlijn hadde die tavelronde</l>
<l>Gemaect seide hi datmen vanden grale</l>
<l>Biden gesellen soude weten wale,</l>
<l>Daer men niet af mochte weten doe.</l>
<l n="3330">Ende Merlijn seide altoe,</l>
<l>Dat drien gesellen soude gescien</l>
<l>Te hoefde te comene van dien,</l>
<l>Entie een soude suver wesen,</l>
<l>Entie twee maget van desen;</l>
<l n="3335">Ende die een sal oec algader</l>
<l>Beter wesen dan die vader,</l>
<l>Alse vele alse es die libart</l>
<l>Stouter ende sterker dan die lupart;</l>
<l>Ende sal sijn sculdech te wesene deen</l>
<l n="3340">Meester boven die anderen tween.</l>
<l>Die gene diet horden seiden daer</l>
<l>Aldus te Merline daer naer:</l>
<l>"Na dien dat hi sal wesen so goet</l>
<l>Als gi van hem verstaen doet,</l>
<l n="3345">Soe soudi hem met rechte maken</l>
<l>Een proper sitten, om die saken</l>
<l>Datter nieman in sculdech si</l>
<l>Te sittene dan allene hi."</l>
<l>Hi maecte een wonderlijc sitten daer,</l>
<l n="3350">Dat groet was ende openbaer</l>
<l>Om dat hire in resten soude,</l>
<l>Die gode riddere, als hi woude.</l>
<l>Ende dade ieman die onmate</l>
<l>Dat hi in dat sitten sate,</l>
<l n="3355">Sonder die gene, sijt seker das,</l>
<l>Te wies behoef dat gemaect was,</l>
<l>Hi souder af sterven, sonder waen,</l>
<l>Oft sware mesquame af ontfaen.</l>
<l>"Ende om die vrese, die van dien</l>
<l n="3360">Sittene noch sal gescien,</l>
<l>Salt wesen geheten vort an</l>
<l>Dat vreeselijc sitten, wetet dan."</l>
<l>Dat suldi vort horen, wildi."</l>
<l>Seide die joncfrouwe, "waer bi</l>
<l n="3365">Hi met roden wapinen quam</l>
<l>Int hof, die riddere, als ict vernam.</l>
<l>Opten tsinxendach, als gi wet wel.</l>
<l>Daer die apostelen waren, daer gevel</l>
<l>Dattie heilegeest in manire</l>
<l n="3370">Tote hen quam in vire</l>
<l>Te vertroestene ende te versiren</l>
<l>Haren sin in deser maniren,</l>
<l>Daer si af in twifele waren;</l>
<l>Ende scietse ende hietse varen</l>
<l n="3375">Predeken al dore ertrike.</l>
<l><pb n="24"/>Mi donct dat dese[r] gelike</l>
<l>Dese riddere opten tsinxendach</l>
<l>Tote u quam ende u besach,</l>
<l>Die u meester ende u here</l>
<l n="3380">Sculdech es te sine mere;</l>
<l>Ende dat bi sire comste dan</l>
<l>Die queste vanden grale began,</l>
<l>Die men niet eer begeven sal</l>
<l>Dan mer die waerheit weet af al.</l>
<l n="3385">Hier bi en suldi nu ten tiden</l>
<l>Jegen den riddere geentijt striden,</l>
<l>Om dat gi bider tavelronden</l>
<l>Sijn geselle sijt nu ten stonden;</l>
<l>Ende gine sout oec, sonder waen,</l>
<l n="3390">Jegen hem niet mogen gestaen."</l>
<l>"Maer ombe Gode, so wiset mi</l>
<l>Waer icken sal mogen vinden; bedie</l>
<l>Mochticker enechsins comen an,</l>
<l>In sciede nembermer van hem dan."</l>
<l n="3395">Die vrowe seide: "Ic rade u,</l>
<l>Dat gine te genen castele soect nu,</l>
<l>Daer ene sine nichte wonende es;</l>
<l>Ende falgierdi daer oec des,</l>
<l>Soectene te Corbenijc daer nare,</l>
<l n="3400">Daer seldire af horen niemare."</l>
<l>Die clusenersse hilt alden dach doe</l>
<l>Perchevale, ende den nacht toe,</l>
<l>Ende seide: "Lieve neve, gi hebt u</l>
<l>Heilechlike gehouden tot nu,</l>
<l n="3405">Dat u magedom ombesmet es;</l>
<l>Ende gi hebt groten noet des,</l>
<l>Besmetti u in eneger maniren,,</l>
<l>Gi souter bi mogen falgiren,</l>
<l>Dat u niet souden mogen gescien</l>
<l n="3410">Te sine een geselle van drien,</l>
<l>Die de queste selen leiden</l>
<l>Tenen inde bi haerre suverheiden,</l>
<l>Gelijc dat Lanceloet dede,</l>
<l>Die bi sire onsuverhede</l>
<l n="3415">Heeft falgiert van dien dingen,</l>
<l>Dat hijt niet te hoefde can bringen.</l>
<l>Hier bi soe radic u dan,</l>
<l>Dat gi u suver hout vort an,</l>
<l>Alse gi ward tien tiden dat gi</l>
<l n="3420">Riddere wort, dat gi moget daer bi</l>
<l>Vore theilege grael comen onversaecht,</l>
<l>Sonder smette ende maget.</l>
<l>Dit sal sijn die scoenste preushede,</l>
<l>Die enech riddere in langen dede;</l>
<l n="3425">Want daer nes geen nu ten stonden</l>
<l>Van alden genen vander tafelronden,</l>
<l>Wies magedom onbesmet si,</l>
<l>Sonder die goede riddere ende gi."</l>
<l>Doe vrachdi hare daer nare</l>
<l n="3430">Hoe si was comen dare?</l>
<l>Si seide: "Die coninc Laban</l>
<l>Street op minen here, minen man,</l>
<l>Ende als hi starf ende was doet,</l>
<l>Moestic hier comen dor die noet</l>
<l n="3435">Te deser cluse, daer ic in sal.</l>
<l>Alst God wille, bliven min leven al.</l>
<l>Ende min sone voer na dese dinc</l>
<l>Te hant tot Pellise den coninc,</l>
<l>Ende es riddere worden alte ward.</l>
<l n="3440">Gi sulten daer vinden als gire vard."</l>
<l>Ende Perchevael seide hare doe te hant</l>
<l>Hoe hi gewonnen hadde sijn lant,</l>
<l>Ende sijn broder daer in es bleven</l>
<l>Met sinen lieden, met sinen neven.</l>
<l n="3445">"Dat wetic wel,"seit si saen:</l>
<l>"Die heilegeest deet mi verstaen,</l>
<l>Dies ic harde blide was."</l>
<l>Ende Perchevael nam orlof na das</l>
<l>Ende reet soe verre, dat hi quam</l>
<l n="3450">Daer hi een begeven huus vernam,</l>
<l>Daer hi herbergede binnen</l>
<l>Ende waser ontfaen met minnen.</l>
<l>Des ander dages alsi op es gestaen</l>
<l>Ginc hi om messe horen saen:</l>
<l n="3455">Daer ward hi ere traelgen geware,</l>
<l>Ende sach daer binnen wel clare</l>
<l>Enen broder gecleet, alse houde,</l>
<l>Om dat hi messe singen soude.</l>
<l>Als hi daer binnen wilde gaen</l>
<l n="3460">Hine mochter niet binnen, sonder waen.</l>
<l>Hi knilde daer buten, ende sach</l>
<l>Dat daer binnen een bedde lach,</l>
<l>Gedect met sidenen cleden,</l>
<l>Ende berect met groter cierheden;</l>
<l n="3465">Het was wit dat hi sach daer.</l>
<l>Ende hi ward geware daer naer</l>
<l>Datter een in lach; hine was niet das</l>
<l>Vroet, wedert wijf oft man was,</l>
<l>Om dat met ere witter dwale</l>
<l n="3470">Sijn ansichte gedect was altemale.</l>
<l>Alsmen onsen here hief hi sach</l>
<l>Dattie gene, die int bedde lach,</l>
<l>Hem oprechte, so dat hi sat</l>
<l>Int bedde; ende hi sach doe dat</l>
<l n="3475">Die gene een out grau man was;</l>
<l>Ende hi ward geware das,</l>
<l>Dat hi opt hoeft hadde ene crone</l>
<l>Van finen goude harde scone,</l>
<l>Ende hadde die scouderen al naect,</l>
<l n="3480">Ende den lichame gewont ende mesmaect.</l>
<l>Entie arme ende dansichte mede,</l>
<l>Entie hande alle bede.</l>
<l>Ende alse die pape onsen here</l>
<l>Hem togede hi riep sere:</l>
<l n="3485">"Ne verget mins niet, heilege vader,</l>
<l>Van mire renten" Ende hi bleef algader</l>
<l>In bedingen, ende hine wilde niet neder</l>
<l>In sinen bedde liegen weder;</l>
<l>Ende hi hadde die crone embertoe</l>
<l n="3490">Opt hovet. Ende Perchevale sach doe</l>
<l>Dattie gode man was tien stonden</l>
<l>Sere tongemake van wonden;</l>
<l>Ende hi sceen out wel driehondert jaer.</l>
<l>Ende hi sach dat hem na di messe daer</l>
<l n="3495">Die pape gaf corpus domini.</l>
<l>Ende als hine hadde genut nam hi</l>
<l>Hem die crone vanden hoefde saen</l>
<l>Ende deetse optien outaer staen,</l>
<l>Entie oude man lach int bedde neder.</l>
<l n="3500">Tirst dat Perchevael quam weder</l>
<l>In die camere hi bat te hant,</l>
<l>Enen broder dien hi daer vant,</l>
<l>Dat hi hem die betekenesse van dien</l>
<l>Seide, van dat hi hadde gesien.</l>
<l n="3505">Die broder seide: "Hier was gesant</l>
<l>Joseph van Aremathien int lant</l>
<l>Om te sterkene kerstenhede,</l>
<l>Daer hi om hadde menege swaerhede,</l>
<l>Die hem daden ember te met</l>
<l n="3510">Die viande jegen die kerstine wet.</l>
<l>In dit lant woenden als dit gesciede</l>
<l>Heidene ende gene andere liede.</l>
<l>Die coninc Crodel was here int lant</l>
<l>Die firste entie felste diemen vant,</l>
<l n="3515">Ende sonder enege genadechede</l>
<l>Ende sonder oetmodech[ede] mede.</l>
<l>Hi horde vander niemaren</l>
<l>Dattie kerstine doe waren</l>
<l>Hier binnen lande, ende oec dat</l>
<l n="3520">Si met hem hadden een precieus vat,</l>
<l>Dat so wonderlijc was dat si</l>
<l>Welnaer alle leveden [daer] bi;</l>
<l>Soe dat Joseppe vinc die goene,</l>
<l>Ende Joseppe mede, sinen soene,</l>
<l n="3525">Ende Seraphen ende twee van sinen</l>
<l><pb n="25"/>Neven met wel hondert kerstinen,</l>
<l>Die meesters van den anderen waren,</l>
<l>Ende leitse gevaen sonder sparen.</l>
<l>Maer si hadden met hen alsoe</l>
<l n="3530">Dat heilege vat, daer si lagen doe,</l>
<l>Soe dat si in negere wise</l>
<l>Ne dorsten sorgen om spise.</l>
<l>Entie coninc liet hen niet geven</l>
<l>Spise, daer si met mochten leven;</l>
<l n="3535">Hi dedere soe swaer gebot af,</l>
<l>Datmen hen binnen .xl. dagen nine gaf,</l>
<l>Soe dattie coninc Mordran verstont</l>
<l>Daer af niemare op ene stont,</l>
<l>Die int lant was van Jherusalem,</l>
<l n="3540">In die stede te Sarras, bi hem,</l>
<l>Die bider hulpen van onsen here</l>
<l>Bi Joseppe bekerde wilen ere.</l>
<l>Die coninc was drove das,</l>
<l>Want hi wilen so beraden was</l>
<l n="3545">Van Joseppe, dat hi bi sinen rade</l>
<l>Bescermt was van groter scade,</l>
<l>Daer hem Tholomeus al sijn lant</l>
<l>Hadde afgewonnen alte hant,</l>
<l>En hadde gesijn die raet die hem gaf</l>
<l n="3550">Joseph te dien tiden daer af,</l>
<l>Entie hulpe, die hem mede</l>
<l>Seraphe sijn swager dede.</l>
<l>Die coninc Mordran quam te hant</l>
<l>Met groten here in dit lant</l>
<l n="3555">Ende ontboet Crodel den coninc,</l>
<l>En dade hi niet ene dinc,</l>
<l>Dat hi Joseppe weder gave,</l>
<l>Hi soude heme winnen ave</l>
<l>Alle sine eervechtechede</l>
<l n="3560">Ende al sijn lant destrueren mede.</l>
<l>Crodel en ontsach niet sijn dregen</l>
<l>Ende sette hem doe daer jegen;</l>
<l>Ende si quamen beide te wige</l>
<l>Ende vochten met groten prige.</l>
<l n="3565">Daer ward verslegen die coninc Crodel</l>
<l>Ende vele sire liede also wel.</l>
<l>Die coninc Mordran, die vor die dinc</l>
<l>Dat hi dat heilege doepsel ontfinc</l>
<l>Evelac te hetene plach,</l>
<l n="3570">Had daer soe wel gedaen optien dach,</l>
<l>Dat hen allen wonderde das;</l>
<l>Ende si vonden dat hi soe gewont was</l>
<l>Van wonden die hem waren gegeven,</l>
<l>Datter een ander ware af doet bleven;</l>
<l n="3575">Ende hi seide dat hi clene</l>
<l>Quetsinge daer besaf oft negene.</l>
<l>Hi dede Joseppe te hant</l>
<l>Uter gevancnessen, daer hine in vant,</l>
<l>Ende dede hem feeste ende ere;</l>
<l n="3580">Want hi mindene harde sere.</l>
<l>Opten anderen dach quamen daer naer</l>
<l>Die kerstene vore theilege grael daer</l>
<l>Om te doene haer bedinge.</l>
<l>Joseph was gecleet sonderlinge</l>
<l n="3585">Om dat hire soude gaen toe.</l>
<l>Die coninc Evalac hadde embertoe</l>
<l>In groten wille gesijn van dien,</l>
<l>Dat hi gerne hadde gesien</l>
<l>Dat heilege grael oppenbaer;</l>
<l n="3590">Ende hi ginc bat naer staen daer</l>
<l>Dan hi sculdech was te stane,</l>
<l>Soe dat hem ene stemme sprac ane:</l>
<l>"Coninc ganc niet voerdere vort,</l>
<l>Want di niet te doene behort."</l>
<l n="3595">Ende hi trac hem vorwerd embertoe,</l>
<l>Soe dat hi sijn sien verloes doe</l>
<l>Ende dat horen, dat hijs hadde clene;</l>
<l>Maer di sprake behilt hi allene.</l>
<l>Alse geware ward die coninc Evalac,</l>
<l n="3600">Dat onse here soe sere wrac</l>
<l>Dat hi dede jegen sijn gebot,</l>
<l>Hi seide doe: "Live here ende Got,</l>
<l>Gi hebt mi wel getoget ter stede</l>
<l>Dattet es grote dulhede</l>
<l n="3605">Datmen jegen u gebot doet:</l>
<l>Nu biddic u dor uwe oetmoet,</l>
<l>Alse gewaerliken alse mi es nu</l>
<l>Dese geessele wel getoget van u.</l>
<l>Dat icse nu lude ende stille</l>
<l n="3610">Met goeder herten dogen wille,</l>
<l>Dat gi mi die grote ere moet geven,</l>
<l>Dat ic tote dier tiet mote leven</l>
<l>Dattie goede riddere, die sal sijn</l>
<l>Die negende vanden geslechte mijn,</l>
<l n="3615">Die dat wonder vanden heilegen grale</l>
<l>Oppenbare sal sien al te male,</l>
<l>Te mi moet comen op enegen dach,</l>
<l>Dat icken sien ende cussen mach."</l>
<l>Hem antwerde ene stemme na dien,</l>
<l n="3620">Dat sine begerte soude gescien.</l>
<l>Die stemme seide: "Alse dit soude wesen</l>
<l>"Selen dine wonden al genesen."</l>
<l>Mi donct wel dat si seide waer:</l>
<l>Het sijn nu wel leden .ccc. jaer</l>
<l n="3625">Dat dese dingen gevellen;</l>
<l>Ende die riddere, alse ict hore tellen,</l>
<l>Es hier int lant, bi wien dat sal</l>
<l>Die aventure inde nemen al.</l>
<l>Biden tekenen die wi hebben gesien</l>
<l n="3630">Pensewi ende sijn in wane van dien,</l>
<l>Dat hine sien sal, ende dat hi</l>
<l>In die lede sal becomen daer bi,</l>
<l>Ende sal onlange nadien</l>
<l>Leven, dat hem dit sal gescien.</l>
<l n="3635">Ende hine nutte, te waren,</l>
<l>Els gene dinc in .cc. jaren</l>
<l>Dan gi saget daer te hant,</l>
<l>Dat hi ontfinc van des pristers hant;</l>
<l>Ende ontbeit also te dier stede</l>
<l n="3640">Des ridders comste, alse wilen dede</l>
<l>Symon naden hemelschen coninc,</l>
<l>Die hi in sine arme ontfinc.</l>
<l>Nu segt mi, here, wie sidi?"</l>
<l>"Ic ben van Arturs hove," antwerdi,</l>
<l n="3645">"ende geselle vander tevelronden."</l>
<l>Ende hi sciet danen tien stonden.</l>
<l>Omtrent middach heeft hi vernomen</l>
<l>Wel .xx. ridders jegen hem comen,</l>
<l>Die enen doden riddere al dare</l>
<l n="3650">Gevord brachten op ene orsbare.</l>
<l>Ende alsi die waerheit wisten das,</l>
<l>Dat hi van Arturs hove was,</l>
<l>Lipen si hem alle op ter vard.</l>
<l>Ende hi rechte hem ten genen ward,</l>
<l n="3655">Die irst ane hem quam gevallen,</l>
<l>Ende stakene daer neder met allen.</l>
<l>Hine hadde meer te doene gene machte:</l>
<l>Het quamen op hem wel doe si achte,</l>
<l>Dine metten perde neder drogen</l>
<l n="3660">Ende sijn paert te doet slogen,</l>
<l>Ende lodene met slagen soe onsochte,</l>
<l>Dat hi niet langer staen ne mochte</l>
<l>Ende viel ter neder over sine knien.</l>
<l>Si haddene te doet geslagen bidien,</l>
<l n="3665">Ne ware datter quam bi aventuren</l>
<l>Die goede riddere te dire uren.</l>
<l>Ende alse Galaat sach dat Perchevael stoet</l>
<l>Onder soe vele ridders te voet</l>
<l>Hi voerre in met groter vaerde,</l>
<l n="3670">Ende stac den irsten ter aerde.</l>
<l>Die glavie brac: hi trac tswaerd saen</l>
<l>Ende ginc allomme ende ombe slaen,</l>
<l>Soe dat hire genen gerochte</l>
<l>Hine dedene vallen onsochte,</l>
<l n="3675">Ende dede soe daer tien tiden,</l>
<l><pb n="26"/>Dat nieman sijns dorste ontbiden</l>
<l>Sine vloen alle harentare.</l>
<l>Ende hi vloe int foreest daer nare,</l>
<l>Alse die niet bekint wilde wesen.</l>
<l n="3680">Perchevael riep na hem binnen desen:</l>
<l>"Ay edel riddere, ontbeit mi nu,</l>
<l>Laet mi en lettel spreken jegen u."</l>
<l>Entie riddere reet wech ter vart,</l>
<l>Ende Perchevael ne hadde geen part</l>
<l n="3685">Ende volgede hem al te voet.</l>
<l>Daer quam een knape in sijn gemoet</l>
<l>Op een groet swerd ors gereden.</l>
<l>Perchevale was soe tonvreden,</l>
<l>Hi hadde willen hebben gehat</l>
<l n="3690">Vele pinen ende onwillen omdat,</l>
<l>Dat hi bi des knapen wille tpaert</l>
<l>Hadde moge hebben te hem waerd,</l>
<l>Want hijs met crachte nine woude;</l>
<l>Ende bat dat hijt hem lenen soude</l>
<l n="3695">Om te volgene bat gereet</l>
<l>Den riddere, die daer vore hem leet.</l>
<l>Hi antwerde: "Dan mach niet sijn;</l>
<l>In dar omden here mijn.</l>
<l>Perchevale was soe tongemake,</l>
<l n="3700">Dat hi viel neder om die sake</l>
<l>Onder enen boem, ende wel bleec ward,</l>
<l>Ende boet den knape sijn sward</l>
<l>Ende seide: "Nadien dattu</l>
<l>Mi nine wils hulpen nu</l>
<l n="3705">Ute deser anxteliker noet,</l>
<l>Ic biddi dattu mi slaes doet;</l>
<l>Dus mach min rouwe liden saen.</l>
<l>Alse die riddere sal verstaen</l>
<l>Dat ic dor sinen wille doet bem,</l>
<l n="3710">Hine sal soe niet verdorperen hem,</l>
<l>Hine sal bidden over mi."</l>
<l>Die knape antwerde dat hi</l>
<l>Niet en dade, ende reet wech daer naer,</l>
<l>Ende Perchevale bleef also droeve daer.</l>
<l n="3715">Binnen dien dat Perchevael daer lach</l>
<l>Inden groten rouwe, hi sach</l>
<l>Enen riddere comen gereden,</l>
<l>Die dat selve paert hadde bescreden,</l>
<l>Dattie knape voerde van daer.</l>
<l n="3720">Entie selve knape quam lopende naer</l>
<l>Al tote Perchevale, wenende sere,</l>
<l>Ende riep ane hem: "Ay live here,</l>
<l>Saechdi hier enen riddere iet liden,</l>
<l>Die mi ontfoert min rossiden,</l>
<l n="3725">Dat, daer gi ombe baet mi</l>
<l>Dat ict u leende, dat heeft hi</l>
<l>Mi met crachte genomen; sonder waen</l>
<l>Mijn here sal mi te doet slaen."</l>
<l>Ende Perchevael antwerde heme doe:</l>
<l n="3730">"Ic sagene. Wat weltu dat ics doe?"</l>
<l>"Here sittet op min rosside;</l>
<l>Mogedijt hem af winnen nu ten tide,</l>
<l>Ic wille dattet uwe si."</l>
<l>"Hoe soutstu gewinnen," seide hi</l>
<l n="3735">"Dijn rosside weder dan?"</l>
<l>Hi seide: "Ic sal u te voet volgen an."</l>
<l>Ende Perchevael volgde hem te hant,</l>
<l>Ende seide tot hem als hine vant:</l>
<l>"Her riddere, betet vanden perde neder,</l>
<l n="3740">Ende gevet den knape weder,</l>
<l>Dien gijt hebt genomen qualike."</l>
<l>Die riddere liep hem op dapperlike,</l>
<l>Ende Perchevael trac doe sijn sward.</l>
<l>Die riddere stac doer Perchevaels part,</l>
<l n="3745">Soe dat Perchevale met allen</l>
<l>Ter eerden neder moeste vallen.</l>
<l>Entie riddere voer inden bosch thant,</l>
<l>Daer hine alre dics vant,</l>
<l>Ende Perchevael riep an hem ter vart:</l>
<l n="3750">"Gefalgirt riddere, kert u herwart</l>
<l>Ende vecht jegen mi, ic ben te voet."</l>
<l>Die riddere reet wech metter spoet</l>
<l>Perchevale warp sinen scilt neder</l>
<l>Ende begonste sinen rouwe weder,</l>
<l n="3755">Ende beclagede hem sere das,</l>
<l>Dat hi ongevallegere was</l>
<l>Dan enech riddere mach wesen dan.</l>
<l>Hi bleef sonder troest van enegen man</l>
<l>Al toter midnacht al tongemake.</l>
<l n="3760">Tirst dat hi ward ontwake</l>
<l>Sach hi een wijf vor hem staen daer,</l>
<l>Die tot hem seide daer naer:</l>
<l>"Perchevale. wat doestu hier?" Hi seide:</l>
<l>"Ine weet, sonder dat ic beide</l>
<l n="3765">Pardeloes. Haddic een part,</l>
<l>Ic soude wech varen metter vard."</l>
<l>Si seide: "Wilstu geloven mi,</l>
<l>Ter steden daer ic vermane di,</l>
<l>Dattu sout doen minen wille al,</l>
<l n="3770">Ic sal di geven en part, datti sal</l>
<l>Dragen waer dattu wils wesen."</l>
<l>Perchevale waende van desen</l>
<l>Jegen een wijf spreken; ne mare</l>
<l>Hi sprac jegen enen viant dare.</l>
<l n="3775">Ende alse Perchevale horde daer of,</l>
<l>Daer hi sere af begeerde tgelof,</l>
<l>Hi seide: hi ware bereet daer toe.</l>
<l>"Beloefdijt mi dan", seitsi doe,</l>
<l>"Alse getrouwe riddere?" _ "Ja ic", seit hi.</l>
<l n="3780">"Ontbeit dan," seit si, "na mi."</l>
<l>Si ginc doe ten foreeste waerd</l>
<l>Ende brachte hem een groet paert,</l>
<l>Dat so wonderlijc sward was,</l>
<l>Dat hem eysede daer af dor das.</l>
<l n="3785">Hi sater op nochtan nadien,</l>
<l>Alse die nine verstont tviants engien.</l>
<l>Si seide, als hi op es geseten:</l>
<l>"Perchevale, en laet u niet vergeten</l>
<l>Dat gi ene gichte sijt sculdech mi."</l>
<l n="3790">"Ic saels wel gedinken", seit hi.</l>
<l>Perchevael reet wech sire vaerde,</l>
<l>Binnen ere wilen wel drie dachvaerde.</l>
<l>Hi quam in een dal, daer hi thant</l>
<l>Een diep lopende water vant.</l>
<l n="3795">Dat paert wilde int water slaen,</l>
<l>Ende hem quam ene vrese saen</l>
<l>Van over te vaerne, om dat hi sach</l>
<l>Dat daer nigeren gene brucge lach,</l>
<l>Ende om dattet nacht was toe.</l>
<l n="3800">Soe dat hem Perchevael seinde doe.</l>
<l>Alse die viant geware ward das,</l>
<l>Dat hi metten tekene geladen was,</l>
<l>Metten cruce, het was hem swaer.</l>
<l>Hi sloech int water daer naer,</l>
<l n="3805">Dalende in vremder manire.</l>
<l>Dwater blicte gelijc den vire:</l>
<l>Ende alst Perchevael alsoe vant,</l>
<l>Hi ward wel geware te hant,</l>
<l>Dat hi was comen gereden</l>
<l n="3810">Opten viant te dire steden:</l>
<l>Dat hine driven wilde te scerne,</l>
<l>Ende van zielen ende van live tonterne</l>
<l>Die viant haddene bracht aldaer.</l>
<l>Hi beval hem onsen here daer naer,</l>
<l n="3815">Ende bat dat hine niet vallen lite</l>
<l>In quaden coringen, no in verdrite.</l>
<l>Hi dancte daer doe sire genaden,</l>
<l>Dat hi hem so wel stont in staden,</l>
<l>Dattie viant daer van hem sciet,</l>
<l n="3820">Dat hine droech int water niet,</l>
<l>Daer hi in mochte hebben gevallen</l>
<l>Ende ziele ende lijf verloren met allen.</l>
<l>Hem langede sere omden dach,</l>
<l>Om te wetene waer hi lach.</l>
<l n="3825">Doent dach was scone ende claer,</l>
<l><pb n="27"/>Entie sonne begonste scinen daer,</l>
<l>Was hi op enen wilden berch ende groet,</l>
<l>Dien die zee alomme besloet,</l>
<l>Ende was in een wste eylant,</l>
<l n="3830">Daer hi huus no casteel ne vant.</l>
<l>Hi vanter wilde beeste, libaerde,</l>
<l>Vligende serpente ende lupaerde,</l>
<l>Daer hi vrese af hadde, dat hi</l>
<l>Sijn lijf mochte verlisen daer bi;</l>
<l n="3835">Maer hine hadde genen noet van dien,</l>
<l>Wildene die gene vorsien,</l>
<l>Die in eens veschen buke behilt Zonas</l>
<l>Ende Daniele oec, daer hi was</l>
<l>Inden putte biden libaerden.</l>
<l n="3840">Bi preuscheiden no bi waerden</l>
<l>Siet hi dat hi niet mach ontgaen,</l>
<l>Ende nieman dan God hem in staden staen.</l>
<l>Hi sach ene hoge roetse te hant,</l>
<l>Die stont midden in dat eylant.</l>
<l n="3845">Hi tijtde daerwaert nadien,</l>
<l>Dat hi waende den beesten ontflien.</l>
<l>Alsire quam hi ward geware</l>
<l>Dat een serpent droech oppenbare</l>
<l>Biden halse een clene libardijn,</l>
<l n="3850">Ende hilt metten tanden sijn.</l>
<l>Ende het gincker met sitten te hant</l>
<l>Daer hi den berch alre hogest vant.</l>
<l>Daer na siet hi dat comt een groet libart,</l>
<l>Die sere drovet ende mesbart,</l>
<l n="3855">Ende sere na tserpent laget,</l>
<l>Die dat libardekijn wech draget,</l>
<l>Soe dattie libaert vechten begonde</l>
<l>Jegen tserpent optie stonde.</l>
<l>Ende Perchevale die quamer toe</l>
<l n="3860">Ende stont te hulpen den libaert doe</l>
<l>Om dat hem die liebaert int herte sijn</l>
<l>Naturliker beeste dochte sijn</l>
<l>Ende van edelren doene tot dien,</l>
<l>Van dat hire ane conde gesien,</l>
<l n="3865">Dan hem tserpent sijn dochte.</l>
<l>Hi decte hem soe hi best mochte</l>
<l>Metten scilde, want hi ontsach</l>
<l>Dattet vier ute te werpene plach.</l>
<l>Hi sloecht tuscen sine oren, ende het warp</l>
<l n="3870">Tfier ut so groet ende soe scarp,</l>
<l>Dat hire hem met besingede mede</l>
<l>Den scilt enten halsberch bede.</l>
<l>Het hadde hem noch mer gedeert,</l>
<l>En hadde hem niet getrect achter werd.</l>
<l n="3875">Perchevale op hem liep al in een,</l>
<l>Dat den serpente wel sceen;</l>
<l>Hi gaf hem enen slach int hoeft,</l>
<l>Dattet hem was al gecloeft,</l>
<l>Ende het vel neder daer na dien.</l>
<l n="3880">Alse die libaert hadde versien</l>
<l>Dat vor hem lach doet die beeste,</l>
<l>Hi dede Perchevale soe grote feeste</l>
<l>Alsoe als hise togen conde.</l>
<l>Perchevael dede af tier stonde</l>
<l n="3885">Sinen scilt, ende warpen neder,</l>
<l>Die verbernt was wech ende weder;</l>
<l>Ende hi dede den helm af toe</l>
<l>Omdat hi sere verhit was doe.</l>
<l>Entie libaert was hem altoes bi,</l>
<l n="3890">Grote bliscap togende; ende hi</l>
<l>Was oec herde blide das,</l>
<l>Dattie libaert altoes bi hem was,</l>
<l>Ende hi streec den libaert, des geloeft,</l>
<l>Over den hals ende over thoeft,</l>
<l n="3895">Ende seide dattene daermede</l>
<l>Onse here gesint hadde ter stede</l>
<l>Om met hem te sine tier ure.</l>
<l>Hi hilt over ene goede aventure;</l>
<l>Ende hi haddere alse goet geselscap an,</l>
<l n="3900">Alse an beeste moch hebben enech man.</l>
<l>Ende doe vernoide Perchevale das,</l>
<l>Dat hi also lange allene was,</l>
<l>Maer dat hi ane onsen here</l>
<l>Soe vaste hoepte erbermere;</l>
<l n="3905">Want hi was in die gelove doe</l>
<l>Bat ende starker embertoe</l>
<l>Dan enegen diemen vant</l>
<l>Daer af igeren in enech lant;</l>
<l>Nochtan datmen lettel plach das</l>
<l n="3910">Int lant danen hi geboren was,</l>
<l>Want in sijn lant in dien jaren</l>
<l>Die liede van Gales alsulc waren,</l>
<l>Was dat sake, dattie vader siec lach</l>
<l>In sijn bedde, entie sone sach,</l>
<l n="3915">Soe trac die soene twaerd al bloet</l>
<l>Ende sloech wel sinen vader doet;</l>
<l>Die kinder haddens scande algader</l>
<l>Als op haer bedde starf haer vader.</l>
<l>Dat lant was quaet ende vernoiert</l>
<l n="3920">Daerna Perchevale niet en antiert.</l>
<l>Ende alse Perchevale daer hi lach</l>
<l>No scip, no man, no wijf ne sach</l>
<l>Hi vertroeste hem an onsen here</l>
<l>Ende bat hem oetmodelike sere,</l>
<l n="3925">Dat hine bewachte van coringen,</l>
<l>Ende hi seide te dien dingen:</l>
<l>"Live here, die gedoget dat ic quam</l>
<l>Ter ordenen van ridderscape, ende clam,</l>
<l>Ende mi vercoret daertoe,</l>
<l n="3930">Al wasics onwerdich doe,</l>
<l>Dat ic u seriant soude wesen,</l>
<l>Gehort mine bede van desen,</l>
<l>Dat gi nine gedoget dat ic kere</l>
<l>Van uwen dienste vorwerd mere;</l>
<l n="3935">Dat ic mine zile bescermen moet,</l>
<l>Gelijc die goede kempe doet,</l>
<l>Die wel over sinen here vecht</l>
<l>Alsemen hem eischet onrecht."</l>
<l>Daerna sach hi comen den libaert,</l>
<l n="3940">Daer hi over vacht, te hem waerd,</l>
<l>Die jegen hem dreef grote feeste;</l>
<l>Gelijc ere der tamster beeste</l>
<l>Die in die werelt mochte wesen</l>
<l>Ginc hi vor hem licgen bi desen.</l>
<l n="3945">Dien nacht lach hi, entie libaert</l>
<l>Bi hem. Alse hi in slape ward</l>
<l>Dochte hem dat hi twee vrowen sach</l>
<l>Te hem comen, daer hi in slape lach:</l>
<l>Dene sceen wel out, van desen,</l>
<l n="3950">Dandere sceen niet out wesen,</l>
<l>Maer si was scone. Hem dochte dat,</l>
<l>Dat die ene op enen libaert sat,</l>
<l>Entie andere geseten was</l>
<l>Op een serpent. Hem wonderde das</l>
<l n="3955">Hoe dat si berechten mochten</l>
<l>Die beesten die si gereden brochten.</l>
<l>Die joncste side: "Di ontbiet bi mi</l>
<l>Dijn here, dattu gereides di:</l>
<l>Du moets mergen vechten, waerlike,</l>
<l n="3960">Jegen den starcsten van ertrike,</l>
<l>Ende die alre meest tontsine es.</l>
<l>Werdstu verwonnen, sijt seker des,</l>
<l>Dune sout mit enen lede niet, sonder waen,</l>
<l>Te verliesen niet mogen ontgaen,</l>
<l n="3965">Maer du sout onteret sijn embermere."</l>
<l>Hi seide: "Des gewerde God. wie es u here?"</l>
<l>"Hi es die hoechste man" seitsi doe,</l>
<l>"Vander werelt." Ende hi verloesse alsoe.</l>
<l>Die andere sprac tot hem daer naer,</l>
<l n="3970">Die opt serpent quam gereden daer:</l>
<l>"Ic beclage mi sere van u,</l>
<l>Want gi hebt mi mesdaen nu</l>
<l>Ende jegen die mine oec mede</l>
<l>Dies ic noit verdiende teneger stede."</l>
<l n="3975">Hi seide: "Ic en hebbe u, sonder waen,</l>
<l><pb n="28"/>No nieman, daer ict weet, mesdaen."</l>
<l>"Ic hadde in minen huse," seit soe,</l>
<l>"Ene beeste, die mi diende embertoe</l>
<l>Van merren dienste dan gyt kint:</l>
<l n="3980">Het was een vliegende serpint,</l>
<l>Dat in dese montange hier vloech;</l>
<l>Ende daert een libaerdekijn droech</l>
<l>Daer sloechdijt doet, sonder waen;</l>
<l>Nochtan en had u niet mesdaen.</l>
<l n="3985">Nu segt, was di libaerd uwe doe,</l>
<l>Oft haddire so groet recht toe</l>
<l>Dat gi sculdech te vechten waerd</l>
<l>Jegen tserpent over den libaerd?</l>
<l>Sijn u die beesten so onderdaen</l>
<l n="3990">Dat gise sonder redene moget doet slaen?"</l>
<l>Hi seide: "Vrowe, tserpent no gi</l>
<l>En had niet mesdaen jegen mi,</l>
<l>Entie libaert en was mine niet;</l>
<l>Ne ware omdat, alsmen wel siet,</l>
<l n="3995">Die libaert es van edelre manire</l>
<l>Ende min quaets doende talre ure</l>
<l>Dan tserpent, dus halpic den libaerde, bedi</l>
<l>Dus mesdede ic u doe niet, donke mi."</l>
<l>"En seldijs mi niet el doen?" seitsi doe.</l>
<l n="4000">Hi seide: "Wat wildi dat ic u doe?"</l>
<l>"Ic wille dat gi werdet min man</l>
<l>Over dat gi mesdaet daer an</l>
<l>Dat gi min serpent sloget te doet."</l>
<l>Hi seide: hine daets clein no groet.</l>
<l n="4005">Si seide: "Gi sult, want bedi</l>
<l>Gi waerd min man vordien dat gi</l>
<l>Manscap daet uwen here;</l>
<l>Ende om dat gi min man waerd ere</l>
<l>Dan els iemans sone willic u</l>
<l n="4010">Altoes niet quite sculden nu,</l>
<l>Maer ic versekere u van dien,</l>
<l>Waer ic u vinde onversien,</l>
<l>Ic sal u nemen." Ende na di tale</l>
<l>Scietse te hant van Perchevale.</l>
<l n="4015">Perchevael, die vermoit was doe,</l>
<l>Sliep daerna toten dage toe.</l>
<l>Alst dach was hi bat also houde</l>
<l>Onsen here, dat hi hem woude</l>
<l>Sinen raet sinden, die hem ware</l>
<l n="4020">Te sire zielen behoef orbare;</l>
<l>Hine waende niet begeven</l>
<l>Gene roetse in al sijn leven.</l>
<l>Binnen dat hi in desen gepense was</l>
<l>Sach hi op ende werd geware das,</l>
<l n="4025">Datter een scip quam met snelre vaerd.</l>
<l>Hi tijtde te hant daer waerd.</l>
<l>Hi sach, dat hem wel dochte sitten,</l>
<l>Dat scip verdect was met witten,</l>
<l>Ende datter niet dan wit was an.</l>
<l n="4030">Hi vant int scep enen goeden man,</l>
<l>Na papen wis, dies geloeft,</l>
<l>Met ere crone op sijn hoeft;</l>
<l>Ons heren name gemaect scone,</l>
<l>In eene witte samitine crone.</l>
<l n="4035">Hi trac den goeden man bat naer</l>
<l>Ende groetene alsi quam daer.</l>
<l>Die goede man vragede wie hi ware</l>
<l>Ende wanen hi quam, daer nare.</l>
<l>Hi seide dat hi van Arturs hove was,</l>
<l n="4040">Ende hem nine conde berichten das,</l>
<l>Hoe hi daer was comen, en ware</l>
<l>Dattet ons heren wille ware.</l>
<l>"Ic sciede oec gherne van deser stede,</l>
<l>Opdat ic mocht varen met u, mede</l>
<l n="4045">Metten gesellen vander tafelronden,</l>
<l>Die gevaren sijn nu ten stonden</l>
<l>In die queste van den heilegen grale."</l>
<l>"Gi sulter ute comen wale,"</l>
<l>Seide die goede man na desen,</l>
<l n="4050">"Alst ons heren wille sal wesen.</l>
<l>Sagere onse here uwe bate an,</l>
<l>Dat gi elre waerd, hi soude dan</l>
<l>U wel doen van hier daer gi sijt.</l>
<l>Hi hevet u nu hier ter tijt</l>
<l n="4055">Tere prove gedaen, om dat hi</l>
<l>U ondervinden wille oft gi</l>
<l>Sijn goede seriant sijt hier ter stede,</l>
<l>Ende sijn warechtige riddere mede,</l>
<l>Na dien dat ter ordenen hort.</l>
<l n="4060">Om dat gi sijt comen so verre vort</l>
<l>Ende soe hoge sijt verheven,</l>
<l>Gi moet u herte daer toe geven,</l>
<l>Dat si haer jegen den viant toge</l>
<l>Soe hert, dat haer gene dinc ne boge.</l>
<l n="4065">Ende laettise vallen in vresen</l>
<l>Sone mogedi niet wesen</l>
<l>Vanden vraien ridders, sonder waen,</l>
<l>Die hen eer te doet laten slaen</l>
<l>In den camp, eer si tenegen dage</l>
<l n="4070">Onberecht liten haers heren clage."</l>
<l>Perchevael seide doe: "Wanen sidi?"</l>
<l>"Ic ben van vremden lande," seide hi,</l>
<l>"Ende come u troesten ende sien.</l>
<l>En es gene dinc van dien</l>
<l n="4075">Daer gi noet raets af hebt, wildi</l>
<l>U saken daer af ontecken mi,</l>
<l>Ic salre u raet wel geven toe."</l>
<l>Perchevale seide: "In sie niet alse hoe</l>
<l>Dat dit mach sijn in eneger manire;</l>
<l n="4080">Want nieman en wiste mi hire</l>
<l>Dan God ende ic; ende al wisti des,</l>
<l>Gine wet niet hoe min name es."</l>
<l>"Ic kinne u vele bat dan gi</l>
<l>Selve waent, Perchevale," seide hi,</l>
<l n="4085">"Ende gine daet in langen dinc,</l>
<l>In wist bat dan gi hoet ginc."</l>
<l>Alse Perchevael heeft gehort nomen</l>
<l>Hem bi sire namen es hi comen</l>
<l>Toten goeden man ende bat genaden</l>
<l n="4090">Hem te hant van sinen mesdaden.</l>
<l>Si spraken te gadere van vele saken.</l>
<l>Perchevale bequam wel sine spraken,</l>
<l>Ende alsoe, dat hi bi desen</l>
<l>Altoes gaerne wilde wesen,</l>
<l n="4095">Bedi hem soude niet gedinken</l>
<l>Weder om eten no om drinken.</l>
<l>Daerna sprac Perchevael an</l>
<l>In deser maniren den goeden man:</l>
<l>"Live here, oft u wille si,</l>
<l n="4100">So biddic u, dat gi bericht mi</l>
<l>Van enen visione dat ic sach</l>
<l>In minen slape daer ic lach."</l>
<l>Die goede man seide: "Ic saelt doen:</l>
<l>Nu vertrect mi u visioen."</l>
<l n="4105">"Het geviel, here," seide hi,</l>
<l>"Dat twee vrowen quamen te mi</l>
<l>In minen drome daer ic lach,</l>
<l>Daer ic die ene af comen sach</l>
<l>Op enen liebaert gereden.</l>
<l n="4110">Die andere quam ter selver steden</l>
<l>Op een serpent, daer si op sat."</l>
<l>Doen vertelde hi hem dat,</l>
<l>Hoe die jonge vrowe hem sprac an.</l>
<l>Doen antwerde die goede man:</l>
<l n="4115">"Bider vrowen, die was geseten</l>
<l>Opten libaert, suldi weten,</l>
<l>Es betekent die neuwe wet,</l>
<l>Die gesticht es ende geset</l>
<l>Op Jhesuse Christuse; die selve vrowe</l>
<l n="4120">Es gelove, hope, doepsel ende trowe:</l>
<l>Dese was jonger, dat u dochte,</l>
<l>Dan die andere wesen mochte.</l>
<l>Niemanne en dar wonderen das,</l>
<l>Want si in Gods passie geboren was</l>
<l n="4125">Ende in sine verrisenesse.</l>
<l><pb n="29"/>Die andere hadde, gewesse,</l>
<l>Lange geregnert, hore na mi.</l>
<l>Dese vrowe quam spreken [te] di</l>
<l>Alse tote haren kinde</l>
<l n="4130">Dat si met goeder herten minde.</l>
<l>Hare kindere sijn alle goede</l>
<l>Kerstine, die plegen der oetmode.</l>
<l>Si dede wel die gelike das</l>
<l>Jegen di dat si dijn moder was,</l>
<l n="4135">Alsi di boetscap brachte van dien</l>
<l>Datti namaels soude gescien;</l>
<l>Ende si quam di secgen ende leren</l>
<l>Van Jhesus Christus halven, ons heren,</l>
<l>Dattu souts moten vechten,</l>
<l n="4140">Ende dattu di souts moten berechten</l>
<l>Om te vechtene, gewaerlike,</l>
<l>Jegen den starcsten kimpe van ertrike;</l>
<l>Dat es jegen den quaden viant,</l>
<l>Die den minsce doet sonde doen thant;</l>
<l n="4145">Ende waerdsture verwonnen mede</l>
<l>Dune waerds niet quite met enen lede,</l>
<l>Ne mare du suls wesen</l>
<l>Ewelike ontert bi desen.</l>
<l>Du sals wel verstaen hier bi,</l>
<l n="4150">Comt die viant boven van di,</l>
<l>Hi sal di bederven te samen,</l>
<l>Beide van zielen ende van lichamen."</l>
<l>Perchevale seide nu: "Van desen</l>
<l>Hebbic wel bericht gewesen;</l>
<l n="4155">Nu doet mi vander vrouwen weten</l>
<l>Die opt serpint was geseten."</l>
<l>"Ic saelt u secgen," seide hi.</l>
<l>"Daer es die oude wet betekent bi.</l>
<l>Tserpint daer si op sat tier uren</l>
<l n="4160">Es qualike houdende di scrifturen:</l>
<l>Dat es felheit, here, dat wie</l>
<l>Hoeftsonde [hieten] en de ypocrisie,</l>
<l>Dats die viant, ende tserpint mede,</l>
<l>Die vel bi sire hoverdechede.</l>
<l n="4165">Dat si vanden serpente over di</l>
<l>Clagede, dan was niet bedi</l>
<l>Dattu den serpente daets; ne mare</l>
<l>Dattu di seines al dare</l>
<l>Die viant di gedragen brochte,</l>
<l n="4170">Diet cruce niet gedogen mochte.</l>
<l>Dat si tot di seide dattu</l>
<l>Hare manscap gedaen hads vor nu,</l>
<l>Dat was eer du doepsel ontfinges</l>
<l>Dattu anden viant hinges.</l>
<l n="4175">Ende alstu doepsel hads ontfaen</l>
<l>Warstu den viant al ontgaen,</l>
<l>Ende hads manscap gedaen waerlike</l>
<l>Den sceppere van hemelrike.</l>
<l>Mi donct wel, ende es min raet,</l>
<l n="4180">Omden camp die di te vechten staet,</l>
<l>Waerdstu verwonnen, sijt seker des,</l>
<l>Du moetse hebben datti belovet es."</l>
<l>Perchevael seide doe: "Live here,</l>
<l>Waer wildi nu varen mere?</l>
<l n="4185">Nembermer luste mi sceden van u:</l>
<l>U word becomen mi so wel nu.</l>
<l>Blieft noch, om Gode, oft mach wesen;</l>
<l>Bedie ic hope van desen</l>
<l>Dat ic hier van u hebbe gehort</l>
<l n="4190">Te beter te sine embermer vort."</l>
<l>Die goede man seide: "Ic moet gaen."</l>
<l>Ende hi sciet van danen saen.</l>
<l>Perchevale kerde ter roetsen te hant,</l>
<l>Daer hi den libaert, dies blide was, vant.</l>
<l n="4195">Na middach sach hi nederward</l>
<l>Een scip met soe groter vard,</l>
<l>Oft alle die winde die wesen mochten</l>
<l>Vore hen gejaget brochten.</l>
<l>Daer quam een storm vore gevaren,</l>
<l n="4200">Die springen dede die zeebaren</l>
<l>Vreesselike in allen siden.</l>
<l>Tscip was verdect met swerter siden.</l>
<l>Perchevael ginc in dat scep te hant,</l>
<l>Daer hi die scoenste joncfrouwe in vant</l>
<l n="4205">Die mochte sijn in ertrike,</l>
<l>Wel gecleet ende rikelike.</l>
<l>Si stont op ende seide vort,</l>
<l>Sonder groten, tot hem dese wort:</l>
<l>"Perchevael, segt mi nu ter tijt</l>
<l n="4210">Hoe gi in desen berch comen sijt,</l>
<l>Daer gi nembermer ter gere ure</l>
<l>Ute en comt, en doe grote aventure;</l>
<l>Ne mare gi sultere in sterven</l>
<l>Ende van groten hongere bederven."</l>
<l n="4215">Perchevael antwerde hare te hant:</l>
<l>"Sone waric geen loyale seriant,</l>
<l>Storvic van hongere, sijt seker des;</l>
<l>Want die in soe hogen mans dienst es</l>
<l>Alsic nu ben oec sekerlike,</l>
<l n="4220">Opdat hi dient getrouwelike,</l>
<l>Ic hope an Gode dat hi sal</l>
<l>Hebben sine behoeften al."</l>
<l>Ende alse die joncfrouwe dat horde</l>
<l>Sine antwerde niet van enen worde,</l>
<l n="4225">Ende begonste ene andere tale</l>
<l>Te hant jegen Perchevale.</l>
<l>Si seide: "Perchevael, wetti</l>
<l>Wat ic hier doe?" Daer seidi:</l>
<l>"Hoe kindi minen name nu?"</l>
<l n="4230">Si seidi: "Ic kinne vele bat u</l>
<l>Dan gi waent, ende ic bem</l>
<l>Comen," seitsi vort tot hem,</l>
<l>"Al vanden wilden foreeste,</l>
<l>Daer ic die vremste en die meeste</l>
<l n="4235">Aventure hebbe gesien</l>
<l>Vanden goeden riddere gescien,</l>
<l>Die den witten scilt, alsmen seget,</l>
<l>Met ere roder crucen draget,</l>
<l>Die noit was in eertrike."</l>
<l n="4240">Hi bat hare doe ernstelike</l>
<l>Dat si hem seide wat dat was?</l>
<l>Si seide: "Ic en doe niet das,</l>
<l>Perchevael, gine belovet mi</l>
<l>Bi ridderscape oec, dat gi</l>
<l n="4245">Minen wille sult doen al,</l>
<l>Weltijt ics u vermanen sal."</l>
<l>Hi belovet hare alse houde,</l>
<l>Mocht hi, dat hijt doen soude,</l>
<l>Als die nine wiste jegen wien</l>
<l n="4250">Hi die tale hilt van dien.</l>
<l>"Ic was int wilde foreest," seit si,</l>
<l>"Daer ic den goeden riddere sach vri</l>
<l>Twee ridders jagen, na minen waen</l>
<l>Om dat hise wilde doet slaen.</l>
<l n="4255">Ende si vloden met haesten groet</l>
<l>Int water van vresen vander doet.</l>
<l>Ende die goede riddere reet naer,</l>
<l>Soe dat sijn paert verdranc daer;</l>
<l>Ende hi keerde weder doe</l>
<l n="4260">Ende bleef behouden alsoe.</l>
<l>Nu willic dattu mi seges saen</l>
<l>Hoe du sider heves gedaen</l>
<l>Dattu hier quaems, daer du</l>
<l>Alse verloren moets blijven nu,</l>
<l n="4265">Het ne si datmen di hulpe des.</l>
<l>Du sies wel dat hier geen man en es,</l>
<l>Ende du moets ember ute varen</l>
<l>Ofte hier sterven sonder sparen;</l>
<l>Ende dune machs niet ute, en si</l>
<l n="4270">Dat ic ute wille hulpen di.</l>
<l>Na dien dat mitti dan es</l>
<l>Soe bestu mi wel sculdech des</l>
<l>Te biddene, dat ic nu daer toe</l>
<l>Dattu ute comes hulpe doe."</l>
<l n="4275">Hi seide doe: "Waendic," daer nare,</l>
<l><pb n="30"/>"Dat ons heren wille ware,</l>
<l>Dat ic ute quame, ic sochte</l>
<l>Om ute te comene dat ic mochte;</l>
<l>Anders en willic niet utgaen."</l>
<l n="4280">Si seide doe: "Laet dit staen."</l>
<l>Segt mi, hebdi heden iet geten?"</l>
<l>Hi antwerde: "God moet weten,</l>
<l>Dat ic van gere aertscher spise</l>
<l>Heden nine at in gere wise;</l>
<l n="4285">Maer hier quam te mi een goet man,</l>
<l>Daer ic soe groten troest ane nam,</l>
<l>Dat ic soe wel gevoed ben</l>
<l>Biden worden die ic horde van hem,</l>
<l>Dat ic nembermer soude gedinken</l>
<l n="4290">No om eten no om drinken,</l>
<l>Indien dat mi wel gedochte</l>
<l>Omden troest die hi mi brochte."</l>
<l>Si seide doe: "Wetti wie hi es?</l>
<l>Hets een toverare, sijt seker des,</l>
<l n="4295">Die can dinen van vele spraken,</l>
<l>Ende van enen worde hondert maken.</l>
<l>Gine sult een waer word van hem niet horen:</l>
<l>Geloefdi hem gi sijt verloren,</l>
<l>Ende gine comt nembermere</l>
<l n="4300">Ute derre roetsen in genen kere;</l>
<l>Maer gi sult hier van hongere sterven,</l>
<l>Ende biden beesten bederven,</l>
<l>Die scoren sullen ende sliten u.</l>
<l>Gi hebter gesijn enen dach nu</l>
<l n="4305">Ende twee nachte, ende oec hi,</l>
<l>Daer gi hier af sprect jegen mi,</l>
<l>En hevet uwes so vele niet gesocht,</l>
<l>Dat hi u tetene hevet brocht;</l>
<l>Ende het sal wesen scade groet,</l>
<l n="4310">Blivedi dus van hongere doet,</l>
<l>Bedie gi sijt so jongen man</l>
<l>Ende so goeden riddere daer an,</l>
<l>Dat gi vele baten noch doen moget</l>
<l>U ende anderen met uwer doget;</l>
<l n="4315">Ende ic sal u wel hulpen dat gi</l>
<l>Hier ute sult comen, wildi."</l>
<l>Hi vragede wie si ware doe?</l>
<l>"Ic ben ene joncfrouwe," seit sire toe,</l>
<l>"Die van den minen ontervet bem;</l>
<l n="4320">Ende ic hadde gesijn," seitsi te hem,</l>
<l>"Die riecste vrouwe van ertrike,</l>
<l>En haddic niet al geellike</l>
<l>Gejaget gesijn uter stede</l>
<l>Van mire rechter ervechtechede."</l>
<l n="4325">Hi seide: "Wie hevet u ontervet dan?"</l>
<l>Si seide: "Een rike machtech man.</l>
<l>Hi hadde mi in sine herberge daer toe</l>
<l>Geset, dat ic hem dinen soude doe;</l>
<l>Ende ic was soe scone ende soe claer,</l>
<l n="4330">Dat elken minsce, over waer,</l>
<l>Wonder hebben mochte van dien</l>
<l>Die minen lichame mochte sien.</l>
<l>Ende in die grote scoenhede</l>
<l>Soe verhoverdic mi mede</l>
<l n="4335">Vele meer dan ic sculdech was doe;</l>
<l>Ende ic seide een word daer toe,</l>
<l>Dat minen here nine bequam,</l>
<l>Daer hi op mi ward omme herde gram,</l>
<l>Dat hi nine wilde gedogen das,</l>
<l n="4340">Dat ic lange[r] in sine geselscap was,</l>
<l>Ende hi jagetde mi van hem daer doe</l>
<l>Arm ende ontervet daer toe;</l>
<l>Ende hine hadde noisint gene</l>
<l>Ontfermecheit groet no clene</l>
<l n="4345">No van iemanne, sekerlike,</l>
<l>Die hem hilt in mine gelike;</l>
<l>Ende hadde mi qualijc bericht saen,</l>
<l>En had min grote sin gedaen,</l>
<l>Daer ic bi jegen hem began den strijt.</l>
<l n="4350">Ende hebbe op hem nu ter tijt</l>
<l>Vele van sinen mannen genomen,</l>
<l>Die nu tote mi sijn comen</l>
<l>Om tgeselscap dat ic hen doe,</l>
<l>Ende hebben hen gelaten alsoe,</l>
<l n="4355">Bedie dat ic hen geve al</l>
<l>Dat si mi eischen groet ende smal,</l>
<l>Ende meer dan si connen visieren.</l>
<l>Ende ic hebbe in deser maniren</l>
<l>Vergadert ende bracht an minen cante</l>
<l n="4360">Vele ridders ende vele seriante</l>
<l>Met algader harre maisniden</l>
<l>Ende vele maniren van lieden,</l>
<l>Soe dat ic niweren te gere stede</l>
<l>En vinde goeden riddere no man mede,</l>
<l n="4365">In doe hem van den minen bieden</l>
<l>Om te sine van mire maisniden.</l>
<l>Ende om dat ic weet nu ter tijt,</l>
<l>Dat gi een goet riddere sijt,</l>
<l>Ben ic hier comen tote u</l>
<l n="4370">Om te biddene om hulpe nu.</l>
<l>Ende gi sijt bi rechte in mine</l>
<l>Hulpe nu sculdech te sine,</l>
<l>Na dien dat gi sijt nu ter stonden</l>
<l>Geselle vander tavelronden;</l>
<l n="4375">Bedie als gire in ward gedaen</l>
<l>Gi daet uwen eet, sonder waen,</l>
<l>Ende sekeret bi uwer trouwen,</l>
<l>Dat gi vrouwen ende joncfrouwen</l>
<l>Van hulpene niet sout falgiren,</l>
<l n="4380">Versochten sijt in gere manieren."</l>
<l>Perchevael liede daer wel gereet</l>
<l>Dat hi gedaen hadde den eet,</l>
<l>Ende belovede hare alse houde,</l>
<l>Dat hi hare hulpen soude.</l>
<l n="4385">Si waren soe lange in die tale</l>
<l>Onder hare ende Perchevale,</l>
<l>Dat middach tier tijt was leden.</l>
<l>Ende die vrowe dede tier steden</l>
<l>Een paulioen slaen alsoe houde,</l>
<l n="4390">Dat hen die sonne niet deren soude.</l>
<l>Ende alst daer geslegen was</l>
<l>Die vrowe vermaende hem das,</l>
<l>Dat hire in sitten quame,</l>
<l>Dat hem die sonne nine mesquame.</l>
<l n="4395">Hi ginc int paulioen daer naer</l>
<l>Ende sliep ene lange wile daer.</l>
<l>Als hi ontwaket worden was</l>
<l>Hi stont op, ende bat na das,</l>
<l>Datmen hem tetene gave.</l>
<l n="4400">Men berechtene soe daer ave,</l>
<l>Dattie vrowe ende hi saten</l>
<l>Thant daer ter neder ende aten.</l>
<l>Alsmen Perchevale drinken gaf,</l>
<l>Ende hi werd geware daer af,</l>
<l n="4405">Dat wijn was dat hi dranc, hem dochte</l>
<l>Groet wonder wanen hi comen mochte;</l>
<l>Want men genen wijn doe int lant</l>
<l>Dan in alte rike stede ne vant.</l>
<l>Hi dranc vanden wine so, dat hi</l>
<l n="4410">Meer dan redene verwermde daer bi.</l>
<l>Hi sach optie vrowe daer naer:</l>
<l>Si dochte hem scone ende claer,</l>
<l>Dat hi noit in ertrike</l>
<l>Gesien hadde haers gelike,</l>
<l n="4415">Soe dat si hem soe scone dochte,</l>
<l>Dat hise van minnen besochte</l>
<l>Ende bat dat si sine wesen soude,</l>
<l>Want hi al hare wesen woude.</l>
<l>Ende si ontseide doe daer al dat</l>
<l n="4420">Embertoe wat soe hi bat,</l>
<l>Omdat sine in desen</l>
<l>Embertoe heter wilde doen wesen.</l>
<l>Ende hi bat hare al in een.</l>
<l>Alsi sach dat hi verwarmt sceen</l>
<l n="4425">Si seide doe: "Perchevale," sciere,</l>
<l><pb n="31"/>Ine does in gere maniere,</l>
<l>Dat gi mi bid, het ne si</l>
<l>Dat gi te voren gelovet mi</l>
<l>Dat gi mi sult wesen dan</l>
<l n="4430">Ene hulpe jegen alle man,</l>
<l>Ende niet en sult doen dan al</l>
<l>Van dat ic u bevelen sal,</l>
<l>Alse getrouwe riddere, ende na dien</l>
<l>Sal ic uwen wille laten gescien;</l>
<l n="4435">Gine begert mi niet soe sere,</l>
<l>Ine begere u noch vele mere."</l>
<l>Ende hi gelovet doe hare;</l>
<l>Ende si dede maken daer nare</l>
<l>Een rikelike bedde, daer si</l>
<l n="4440">Op ginc licgen ende mede hi.</l>
<l>Ende alsi dus bider joncfrouwen lach</l>
<l>Ende hem decken soude, hi sach</l>
<l>Optie eerde licgen sijn swerd:</l>
<l>Soe dat hi der crucen geware werd,</l>
<l n="4445">Dat anden appel vanden swerde stont,</l>
<l>Soe dat hi een teken maecte ter stont</l>
<l>Vander crucen ane sijn vorhoeft;</l>
<l>Ende hi sach te hant, des geloeft,</l>
<l>Dat paulioen risen neder,</l>
<l n="4450">Ende opcomen een vuel donker weder,</l>
<l>Ende een dlelijcste dier daer hi lach,</l>
<l>Dat hi nie met ogen ane sach;</l>
<l>Ende het roec daer soe vule toe,</l>
<l>Dat hi in die helle waende sijn doe.</l>
<l n="4455">Doe riep hi lude ende sere:</l>
<l>"Jhesus Christus, wel live here,</l>
<l>Bi dire groter genadechede,</l>
<l>En laet mi niet bederven terre stede."</l>
<l>Hi ontede sine ogen daer naer:</l>
<l n="4460">Hine sach niet een twint daer</l>
<l>Van dat hi daer hadde gesien,</l>
<l>Ende hi sach in die zee nadien</l>
<l>Een scip, gelijc alse hi te voren</l>
<l>Gesien hadde, als gi mocht horen.</l>
<l n="4465">Ende si seide doe tote Perchevale:</l>
<l>"Gi hebt mi verraden met uwer tale"</l>
<l>Ende si sloech in die zee daer naer.</l>
<l>Ende haer volgede een tempeest so swaer,</l>
<l>Dattie zee sceen verwoeden scire</l>
<l n="4470">Ende ontsteken van vlamme ende van vire,</l>
<l>Ofter hadden gesijn gemeinlike</l>
<l>Alle die vire van ertrike;</l>
<l>Ende tscip voer met [so] groter vaerd</l>
<l>Alse enech wint vaert ter zee waerd.</l>
<l n="4475">Alse Perchevale dit hadde vorsien</l>
<l>Hi ward so bedroeft van dien,</l>
<l>Hi seide: "Ic ben doet." ende trac sijn sward</l>
<l>Ende wonde hem daer metter vard.</l>
<l>Doen seide hi droeffelike:</l>
<l n="4480">"Soete here van hemelrike,</l>
<l>Dits die bote daer af ic jegen u</l>
<l>Aldus hebbe mesdaen hier nu."</l>
<l>Ende hi vant hem selver al naect dan,</l>
<l>Sonder dat hi enen broec hadde an.</l>
<l n="4485">Hi sach sine wapine tere stede</l>
<l>Ende sine cledere tere andere mede.</l>
<l>Hi seide: "Ic ben keytijf ende onwaerd;</l>
<l>Ende mesdadech te Gode waerd;</l>
<l>Ende ic was bracht nu haestelike</l>
<l n="4490">In selken poente, dat ic nalike</l>
<l>Den magedom verloren hadde daer,</l>
<l>Dien ic nembermer vercrege daer naer</l>
<l>Alse hi enewaerf verloren es."</l>
<l>Ende hi was vele drover des,</l>
<l n="4495">Dan God te hemwaerd mocht sijn gram,</l>
<l>Dat hem dese dinc mesquam.</l>
<l>Perchevale cleetde hem ter vart</l>
<l>Ende ginc daer na ter roetsen ward,</l>
<l>Ende bat onsen here daer naer</l>
<l n="4500">Dat hi hem raet soude sinden daer,</l>
<l>Daer hi vinden mochte mede</l>
<l>Troest dor sine ontfermichede.</l>
<l>Aldus was hi aldore dien dach</l>
<l>Optie roetse daer hi doen lach</l>
<l n="4505">Gewont, dat hi nine mochte gaen,</l>
<l>Ende hadde vele gebloet, sonder waen.</l>
<l>Als die nacht quam hi ginc licgen daer</l>
<l>Op sinen halsberch ende dede daer naer</l>
<l>Sine bedinge nerstelike</l>
<l n="4510">Tonsen here waerd van hemelrike,</l>
<l>Ende stopte doe sine wonde,</l>
<l>Ende bleef in bedingen tier stonde,</l>
<l>Dat hi sach den claren dach.</l>
<l>Alse over ene side der roetsen sach,</l>
<l n="4515">Entie zee op dander side,</l>
<l>Hem bedachte ter selver tide</l>
<l>Hoe hem die viant belogen</l>
<l>Hadde daer, ende oec bedrogen</l>
<l>In ere joncfrouwen gelike,</l>
<l n="4520">Hi seide: "Ic ben doet gewaerlike,</l>
<l>God onse here en sta mi in staden</l>
<l>Bi sire groter genaden."</l>
<l>Binnen dat hi in derre talen was</l>
<l>Sach hi op ende ward geware das,</l>
<l n="4525">Dat dat scip daer quam, dat hi vor dien</l>
<l>Anderwerven hadde gesien,</l>
<l>Daer die gode man was comen.</l>
<l>Hi was blide als hijt hadde vernomen,</l>
<l>Ende hi groette den goeden man</l>
<l n="4530">Als hi metten scepe quam an.</l>
<l>Die goede man seide: "Wat doedi?</l>
<l>"Aermelike," antwerde hi,</l>
<l>"Bedie het gebrac wel clene,</l>
<l>Mine hadde bedrogen ene</l>
<l n="4535">Joncfrouwe, ende hadde mi met allen</l>
<l>In hoeftsonden doen vallen.</l>
<l>Ic waense mi sinde die viant toe</l>
<l>Om mi te bedrigene alsoe;</l>
<l>Ende ic waer gehonnert, sonder waen,</l>
<l n="4540">En hadde dat teken vanden cruce gedaen,</l>
<l>Dat ic maecte vor min hoeft</l>
<l>In dien tiden, des geloeft,</l>
<l>Dat ic licgen soude bi hare."</l>
<l>Ende hi telde hem daer nare</l>
<l n="4545">Alsoe alst hem gescepen staet,</l>
<l>Ende seide: "Live here, gevet mi raet,</l>
<l>Ic hads noit so groten noet alse nu."</l>
<l>Hi seide: "Perchevale, salstu</l>
<l>Allen tijt te leerne wesen?</l>
<l n="4550">En bestu niet vroet van desen?</l>
<l>En mochstuse niet kinnen daerbi,</l>
<l>Dat dijn seinen verloeste di?"</l>
<l>"Nenic niet, here," seide hi.</l>
<l>"Om Gode, berechtes mi</l>
<l n="4555">Wie si es, ende van welker stede,</l>
<l>Ende wie die rike man es mede</l>
<l>Dise onterft heeft, jegen wien</l>
<l>Si mi heeft gebeden van dien,</l>
<l>Dat ic hulpen soude hare."</l>
<l n="4560">Die goede man seide daer nare:</l>
<l>"Die joncfrouwe dat was die duvel,</l>
<l>Die bi hoverden vanden hemele vel,</l>
<l>Die onser irsten moder dede</l>
<l>Den appel biten ende eten mede;</l>
<l n="4565">Ende du wets oec wel waerlike,</l>
<l>Dat si vecht eenperlike</l>
<l>Jegen hen die den heilegen geest hebben binnen,</l>
<l>Hoe sise mach nu verwinnen."</l>
<l>Perchevale seide: "Nu benic das</l>
<l n="4570">Vroet, dat dit die kimpe was,</l>
<l>Daer ic jegen moeste vechten.</l>
<l>In hadde mi niet mogen verrechten</l>
<l>Jegen den kimpe no geconnen,</l>
<l>Ne mare ic ware verwonnen,</l>
<l n="4575">Maer dat mi gaf hulpe ende volleest</l>
<l><pb n="32"/>Die gratie vanden heilegen geest."</l>
<l>"Hoe dattu heves", sprac di goede man,</l>
<l>Noch gevaren, hoet di vort an,</l>
<l>Bedie, valstu nu anderwarf,</l>
<l n="4580">Dune vins niet, als di bedarf,</l>
<l>Die di weder opheft alse haestelike</l>
<l>Alst nu dede bi gelike."</l>
<l>Hi troestene te wel doene sere,</l>
<l>Ende seide dattene onse here</l>
<l n="4585">Cortelike soude senden hulpe daer.</l>
<l>Doe verloes hi den goeden man daer naer,</l>
<l>Sonder dat hi ene stemme horde</l>
<l>Tote hem secgen dese worde:</l>
<l>"Perchevale, hets soe comen, dattu</l>
<l n="4590">Den viant heves verwonnen nu.</l>
<l>Ganc in dit scip nu ter uren,</l>
<l>Ende vare daer di sinden daventuren.</l>
<l>Ende wattu hors, ende wattu sies,</l>
<l>Altoes en vervaerdi niet dies;</l>
<l n="4595">Soe waer du vars van deser stede</l>
<l>Sal God sijn in dijn gelede,</l>
<l>Ende du sals cortelike tot dien</l>
<l>Bohoerde ende Galate sien:</l>
<l>Dat sijn die liede die du</l>
<l n="4600">Meest begers te siene nu."</l>
<l>Ende hi ward soe blide in sijn gedochte,</l>
<l>Dat hi niet blider wesen mochte.</l>
<l>Hi dancte daer inhertelike</l>
<l>Den here sere van hemelrike.</l>
<l n="4605">Hi ginc int scip, dat te hande</l>
<l>Ter vart daer ginc vanden lande.</l>
<l>Nu sal ic swigen van Perchevale</l>
<l>Ende van Lancelote houden tale,</l>
<l>Die metten goeden man was bleven,</l>
<l n="4610">Die daer hem doe hadde gegeven</l>
<l>Soe bescedene antwerde van dien,</l>
<l>Dies hi hem vragede daer van drien.</l>
</div>
<div type="chapter"><head type="chapter">VII. <hi rend="italic">Hoe Lanceloet quam tenen hermite, dine castide; ende hoe hi die hare ontfinc. </hi></head>
<l>Nu seget der aventuren sage</l>
<l>Dattie goede man drie dage</l>
<l n="4615">Lancelote met hem dede wesen,</l>
<l>Ende vermaendene bi desen</l>
<l>Wel te doene, ende seide hem bloet:</l>
<l>"Dat secgic u wel, her Lanceloet,</l>
<l>Dat over niet es dat gi vard</l>
<l n="4620">In die queste, gine begaerd</l>
<l>U te hoeden van hoeftsonden,</l>
<l>Ende uwe herte in allen stonden</l>
<l>Te treckene vander weldechede</l>
<l>Ende vander werelt onsuverhede;</l>
<l n="4625">Bedie gi wet wel, sonder waen,</l>
<l>Dat u niet te staden mach staen</l>
<l>Tridderscap van deser queeste,</l>
<l>Sonder die hulpe vanden heilegen geeste,</l>
<l>Die met u moet sijn tallen uren,</l>
<l n="4630">Suldi vinden die aventuren,</l>
<l>Dat dese queste was bestaen,</l>
<l>Dat [was] wet wel, al sonder waen,</l>
<l>Om te wetene vanden grale iet,</l>
<l>Vanden wondere datter af es gesciet,</l>
<l n="4635">Dat onse here belovet hevet</l>
<l>Den besten riddere die levet,</l>
<l>Ende den warechsten, die sal</l>
<l>Van dogeden liden over al,</l>
<l>Ende van ridderscape mede,</l>
<l n="4640">Waer hi comt, in elker stede,</l>
<l>Alle die vor hem hebben gewesen,</l>
<l>Ende die comen selen na desen.</l>
<l>Gi saget in sinxendage dat,</l>
<l>Dat hi int vreesselike sitten sat,</l>
<l n="4645">Daer noit nieman in sat vordien,</l>
<l>Hem ne moester af mischien:</l>
<l>Dits die grote libaerd, die sal</l>
<l>Binnen sinen live gaen vor al</l>
<l>Dat ertsce ridderscap, sonder waen.</l>
<l n="4650">Ende als hijt al sal hebben gedaen</l>
<l>Sal hi laten dit ertsche abijt</l>
<l>Ende sal varen na dien tijt</l>
<l>Metten ridderscape van hemelrike:</l>
<l>Dus vorseit Merlijn, oft derre gelike.</l>
<l n="4655">Niet bedi al es vromechede</l>
<l>In hem ende grote stouthede,</l>
<l>Meer dan in enen anderen man,</l>
<l>Viel hi in hoeftsonden nochtan,</l>
<l>Sone soudi in dese queste mogen</l>
<l n="4660">Nember dan een riddere dogen.</l>
<l>Die dienst daer gi in sijt, diet wel besiet,</l>
<l>Hine behord ten ertschen dingen niet,</l>
<l>Mare ten hemelscen; ende bedien</l>
<l>Mogedi wel merken ende besien,</l>
<l n="4665">Die tesen dienste wille bestaen</l>
<l>Ende volmaectelike daer in gaen,</l>
<l>Hi moet hem suver eer maken</l>
<l>Van allen eertscen saken.</l>
<l>Dan mach hi dese queste gripen an.</l>
<l n="4670">Es hi van cranken gelove dan,</l>
<l>Dat hi bi crachte waent doen mere</l>
<l>Dan bi gratien van onsen here,</l>
<l>Wet wel, dat hi met lettel eren</l>
<l>Van der questen weder sal keren."</l>
<l n="4675">Lancelote bequamen wel die worde,</l>
<l>Die hi vanden goden man horde,</l>
<l>Ende hilt over goet daernaer,</l>
<l>Dattene onse here hadde bracht daer,</l>
<l>Ende hoepte dat hi van desen</l>
<l n="4680">Al sijn lijf te beter soude wesen.</l>
<l>Opten viften dach, alsi hadde gehort</l>
<l>Messe, quam hi al gewapent vort,</l>
<l>Ende bat den goeden man sere,</l>
<l>Dat hi over hem bade onsen here,</l>
<l n="4685">Dat hine nine lite neder</l>
<l>In die sonden vallen weder.</l>
<l>Ende hi sciet van hem ter vard</l>
<l>Ende reet ten foreeste ward.</l>
<l>Hi gemoette enen knape daer nare,</l>
<l n="4690">Die hem vragede wi hi ware?</l>
<l>Hi antwerde: "Ic ben Lanceloet."</l>
<l>"In soeke u no clein no groet."</l>
<l>Seide di knape, "want gi sijt</l>
<l>Die quaetste riddere die leeft nu ter tijt."</l>
<l n="4695">"Wat wetti?" seide doe Lanceloet.</l>
<l>Hi seide: "Ic weet wel al bloet,</l>
<l>Gi sijt die gene die stille laget</l>
<l>Daer gi theilege grael comen saget,</l>
<l>Daert oppenbare miracle dede;</l>
<l n="4700">Gine porret u niet vander stede,</l>
<l>Niet meer dan oft dare</l>
<l>Een menestreel comen ware."</l>
<l>"En trouwen, ic saget," seide hi,</l>
<l>"Ende ic en verporde niet mi;</l>
<l n="4705">Dats mi leet, dat mi es gesciet."</l>
<l>Die knape seide: "Mine wonders niet,</l>
<l>Bedie gi toget wel daer an</l>
<l>Dat gi doe waerd geen goet man,</l>
<l>Noch werachtech riddere ende waerd;</l>
<l n="4710">Maer dat gi doe een viant waerd.</l>
<l>Ende om dat gi hem min no mere</l>
<l>Dan u selven ne daet gene ere,</l>
<l>Sone wondert mi dan niet,</l>
<l>Ofter u scande ave gesciet.</l>
<l n="4715">Quaet gefalgirt riddere, van desen</l>
<l>Soe mogedi harde drove wesen,</l>
<l>Soe gi, diemen hilt claerlike</l>
<l>Over den besten riddere van ertrike,</l>
<l>Over den quaetsten gehouden sijt,</l>
<l n="4720">Diemen niweren weet nu ter tijt."</l>
<l><pb n="33"/>Hine wiste wat daer secgen toe,</l>
<l>Want hi hem besculdecht kinde doe</l>
<l>Van al dattie knape seide daer.</l>
<l>Lanceloet seide tote hem daer naer:</l>
<l n="4725">Du sals secgen al dinen wille,</l>
<l>Ende ic sal horen ende swigen stille,</l>
<l>Want riddere niet sculdech en es</l>
<l>Te belgene, sijt seker des,</l>
<l>Om tale, di knape mach bringen vort,</l>
<l n="4730">Hine seide alte dorperlike wort."</l>
<l>Die knape antwerde: "Gi sijt</l>
<l>Te horne comen nu ter tijt:</l>
<l>Wel soe sidi betoverd van hare,</l>
<l>Die u ne hevet no lief no mare;</l>
<l n="4735">Gi hebt alle eertsche ere</l>
<l>Om hare verloren nu mere,</l>
<l>Ende sijt daertoe comen, sonder waen,</l>
<l>Dat gi alle scande moet ontfaen."</l>
<l>Lanceloet en antwerde niet te desen,</l>
<l n="4740">Want hi wilde wel doet wesen.</l>
<l>Die knape sciet van hem al daer,</l>
<l>Ende lanceloet voer wech wenende daer naer</l>
<l>Ende biddende sere onsen here,</l>
<l>Dat hine geleitde vort mere</l>
<l n="4745">In steden daer hem goet af quame</l>
<l>Beide ter zielen ende ten lichame.</l>
<l>Hi siet dat hi heeft, sonder waen,</l>
<l>Jegen Gode soe vele mesdaen,</l>
<l>En doe genade van onsen here,</l>
<l n="4750">Hine gebeteret nembermere.</l>
<l>Omtrent middach werd hi geware</l>
<l>Ene hermitage, ende hi vor dare.</l>
<l>Hi beette ende ginc in te hant.</l>
<l>Als hi ten ingange quam hi vant</l>
<l n="4755">Enen man van religione,</l>
<l>Sittende in wel droven doene,</l>
<l>Ende wenende harde sere,</l>
<l>Ende seide: "Ay God, live here,</l>
<l>Waer omme hebdi dit gedoget nu</l>
<l n="4760">Vanden genen die so lange diende u"</l>
<l>Lanceloet groette den goeden man,</l>
<l>Ende hi sprac hem aldus an:</l>
<l>"God houde u," seit hi, "live here."</l>
<l>"Dies hebbic nu te doene sere,"</l>
<l n="4765">Antwerde die goede man hem;</l>
<l>"Bedie en doet hijs niet ic bem</l>
<l>In vresen dat mi di viant sal</l>
<l>Altehant te hemward trecken al.</l>
<l>God verloesse u van uwen sonden,</l>
<l n="4770">Daer gi nu in sijt; want gi nu ter stonden</l>
<l>Wers gevaren hebt, dats mi leet,</l>
<l>Dan enech riddere dien ic nu weet."</l>
<l>Hi ginc bat inwaerd, ende hi sach</l>
<l>Waer een out man doet vor hem lach,</l>
<l n="4775">Die een wit clene himde hadde an.</l>
<l>Ende daer lach biden doden man</l>
<l>Ene scarpe hare, ende Lanceloet</l>
<l>Vragede hoe die man was doet?</l>
<l>"Ine weets niet," antwerde hi,</l>
<l n="4780">"Maer hine es niet, donket mi,</l>
<l>Na sire ordinen gebode,</l>
<l>Noch na onsen herre Gode;</l>
<l>Want hi niet heden den dach</l>
<l>In sulken abite sterven ne mach,</l>
<l n="4785">Hine hebbe bi enegen onmaten</l>
<l>Sine ordine nu gelaten;</l>
<l>Ende ic ben in vresen des,</l>
<l>Dat biden viant gesciet es,</l>
<l>Dine te sceerne heeft gedreven</l>
<l n="4790">Ende genomen dus sijn leven.</l>
<l>Ende hets grote scade van desen,</l>
<l>Bedie hi heeft gewesen</l>
<l>In ons heren dienste .xxx. jaer."</l>
<l>Lanceloet seide tot hem daer naer:</l>
<l n="4795">"Hier machmen grote scade horen,</l>
<l>Dat hi dien dienst heeft verloren,</l>
<l>Ende dattene in sulker outhede</l>
<l>Die viant soe tonder dede."</l>
<l>Doen ginc die man ende nam</l>
<l n="4800">Ene stole ende een boec ende quam</l>
<l>In die capelle, ende al te hant</l>
<l>Begonsti sweren den viant,</l>
<l>Die groet ende eyselijc daer quam dan,</l>
<l>Het ne hadde en geen man</l>
<l n="4805">Soe vroet in die werelt gewesen,</l>
<l>Hine hadde hem vervart van desen.</l>
<l>Die viant seide: "Wat wilstu?</l>
<l>Du heeft mi sere gemoyt nu."</l>
<l>"Ic wille dattu mi seges," seidi,</l>
<l n="4810">"Hoe dat min geselle nu doet si,</l>
<l>Ende ofte die ziele behouden es</l>
<l>Ofte verloren, berechte mi des."</l>
<l>Doe gaf hem antwerde die viant</l>
<l>Met eyseliken worden te hant:</l>
<l n="4815">"Hi es behouden." Ende doe seide</l>
<l>Die goede man al sonder beide:</l>
<l>"Ic wane du mi liges van desen,</l>
<l>Bedie het ne mach niet wesen</l>
<l>Bi onser ordinen, dat sulc man</l>
<l n="4820">Linen hemde mach hebben an;</l>
<l>Ende diet draget, sonder waen,</l>
<l>Brect sine ordine daer met saen;</l>
<l>Ende als sine ordine brect een man,</l>
<l>Ende hi daer in stervet dan,</l>
<l n="4825">Hine stervet niet wel, donke mi."</l>
<l>"Du wets dat wel," antwerde hi,</l>
<l>"Dattie gene di hier leget doet</l>
<l>Edel man was, ende van geslechte groet;</l>
<l>Ende die grave vanden Vale,</l>
<l n="4830">Dien du oec kinnes wale,</l>
<l>Hi begonste tenen tiden</l>
<l>Op enen sinen neve striden,</l>
<l>Die Aggarans geheten was;</l>
<l>Ende [als] Arragans geware werd das,</l>
<l n="4835">Dat hi tonder moeste gaen</l>
<l>Van den stride, hi bat alsoe saen</l>
<l>Sinen oem, die hier leget doet,</l>
<l>Ende togede hem soe sinen noet,</l>
<l>Dattie oem te hant om di dinc</l>
<l n="4840">Ute sire hermitagen ginc</l>
<l>Om metten neve te gane</l>
<l>Ende hem in staden te stane</l>
<l>Int orloge jegen den grave dan,</l>
<l>Ende nam die wapine weder an,</l>
<l n="4845">Ende deet soe wel, sonder waen,</l>
<l>In dien strijt, dat werd gevaen</l>
<l>Die grave optie derde dachvard,</l>
<l>Daer soe toe gesproken ward,</l>
<l>Datter pays gemaect was af,</l>
<l n="4850">Ende die grave sekerheide gaf,</l>
<l>Dat hi nembermer vort an</l>
<l>Orlogen ne soude den goeden man.</l>
<l>Die goede man kerde weder te hant</l>
<l>Daer hi sine hermitage vant,</l>
<l n="4855">Ende ginc dinen onsen here,</l>
<l>Alsi hadde gedaen ere.</l>
<l>Ende die grave, die bi hem was</l>
<l>Tonder gedaen, alsict las,</l>
<l>Hadde twee neven, dien hi bat</l>
<l n="4860">Opten goeden man te wrekene dat.</l>
<l>Si quamen hier ende si vonden</l>
<l>Int secreet vander messen ter stonden</l>
<l>Den goeden man, al sonder waen,</l>
<l>Dien si in dien poente niet dorsten slaen;</l>
<l n="4865">Ende si slogene om dit doen</l>
<l>Hier vore in dit paulioen:</l>
<l>Daer hi uter capellen quam</l>
<l>Si lipen hem op harde gram</l>
<l>Met getrecten swerden beide gader;</l>
<l n="4870">Maer God die hemelsce vader</l>
<l><pb n="34"/>Bescermde soe den goeden man,</l>
<l>Al dat si op hem slogen dan,</l>
<l>Ne deerde hem clein no groet,</l>
<l>(Nochtan was hi al bloet</l>
<l n="4875">In sinen clederen vor hen lieden)</l>
<l>Want hare slage mochten niet dieden</l>
<l>Meer dan een man sloge slage</l>
<l>Op een haenbelt dat vor hem lage.</l>
<l>Si slogen ende oec staken</l>
<l n="4880">Dat haer swaerde te stucken braken,</l>
<l>Nochtan mochtsine niet doen bloeden,</l>
<l>Doe begonsten si verwoeden,</l>
<l>Ende si seiden si soudene sciere</l>
<l>Daer verbernen in enen viere;</l>
<l n="4885">Ende ontstaken een vier dare,</l>
<l>Ende daden hem af die hare.</l>
<l>Ende als hi naect vor hen was</l>
<l>Hi scaemde hem sere das,</l>
<l>Ende bat om een cleet, daer hi mede</l>
<l n="4890">Decken mochte sine lede,</l>
<l>Dat sine nine sagen scamelike.</l>
<l>Si antwerden hem wredelike:</l>
<l>Hine soude vort an te genen dagen</l>
<l>No weder linen no wllen dragen.</l>
<l n="4895">Ende hi sprac al lachende sciere:</l>
<l>"Waendi mi doden met desen vire?"</l>
<l>"Gi sijt ember doet," seiden si sere.</l>
<l>Hi seide doe: "Gebiedet onse here</l>
<l>Dat ic sterve, hets wel di wille mijn;</l>
<l n="4900">Ende salic sterven, het sal mer sijn</l>
<l>Bi sinen wille dan bi anderen saken.</l>
<l>Dit vier dat gi hier doet maken</l>
<l>Ne hevet niet sulke cracht over mi,</l>
<l>Datter een haer af besinget si.</l>
<l n="4905">Ende dese werelt en hevet inne</l>
<l>Geen linen dat es soe dinne,</l>
<l>Al haddict gedaen ane nu hier,</l>
<l>Ende gingicker mede in dit vier,</l>
<l>Het ne soude niet argeren dan."</l>
<l n="4910">Si hildent over favele daer an,</l>
<l>Ende die ene seide daer nare:</l>
<l>Hi soude proven oft waer ware.</l>
<l>Hi dede hem sijn hemde an doe</l>
<l>Ende warpene int vier daer toe.</l>
<l n="4915">Ende alse dat vier utginc si vonden</l>
<l>Den goeden man doet tien stonden,</l>
<l>Ende sijn vleesch gans ende claer,</l>
<l>Alse gijt vor u moget sien daer;</l>
<l>Ende dat hemde en es anders niet</l>
<l n="4920">Gearget dan gijt vor u siet.</l>
<l>Si worden sere vervaerd van dien,</l>
<l>Tirst dat si dat hadden gesien,</l>
<l>Ende brachtene in dese plaetse daer nare,</l>
<l>Ende met heme sine hare.</l>
<l n="4925">Hierbi mogestu seker sijn des,</l>
<l>Dat dese man behouden es,"</l>
<l>Hi keerde met tempeeste weder</l>
<l>Ende velde grote bome neder.</l>
<l>Doe was blide die goede man</l>
<l n="4930">Ende sprac aldus Lancelote an:</l>
<l>"Nu heeft onse here, sonder waen,</l>
<l>Hier scone miracule gedaen</l>
<l>An desen man, daer ic af ere</l>
<l>Besorget was harde sere,</l>
<l n="4935">Dat hi in hoeftsonden doet ware."</l>
<l>Lanceloet seide tot hem daer nare:</l>
<l>"Wie was die jegen u sprac nu?</l>
<l>In sagene niet, secgic u,</l>
<l>Maer sine tale hordic, die was</l>
<l n="4940">Soe vreesselijc, dat mi dochte das,</l>
<l>Dat dine daer spreken hoerde</l>
<l>Hem mochte ververen vanden worde."</l>
<l>Die goede man seide: "Live here,</l>
<l>Nieman en es tontsine mere</l>
<l n="4945">Dan hi, want hi es die gone,</l>
<l>Die quaet te radene es gewone,</l>
<l>Dattie sinen raet wille kisen</l>
<l>Ziele ende lijf mach verlisen."</l>
<l>Doe wiste Lanceloet wel wat was.</l>
<l n="4950">Doe bat die goede man Lancelote das,</l>
<l>Dat hi hem den doden lichame</l>
<l>Hulpe wachten na dat es betame,</l>
<l>Ende hi met hem bleve al dare</l>
<l>Tot dat hi ter eerden gedaen ware,</l>
<l n="4955">"Ic doet gerne," antwerde hi.</l>
<l>"Ende dat God hier dede comen mi,</l>
<l>Des benic utermaten blide."</l>
<l>Ende hi ontwapende hem tien tide</l>
<l>Ende ginc sitten biden goeden man,</l>
<l n="4960">Die hem aldus daer sprac an:</l>
<l>"En sidi niet Lanceloet?" "Jaic, here."</l>
<l>"Wat soecti dan gewapent dus sere?"</l>
<l>"Ic soeke die aventure nu</l>
<l>Van den heilegen grale, secgic u."</l>
<l n="4965">"Gi moget u des soekens bewinden,</l>
<l>Maer gi sijt gefalgirt int vinden,</l>
<l>Want het quam vor u ende nochtan</l>
<l>Haddi de macht niet dat gijt saget an</l>
<l>Niet te meer dan gesien can</l>
<l n="4970">Een swere vor sijn ogen een blint man.</l>
<l>[Niet] bedie het hebben te vele stonden</l>
<l>Liede gelegen in hoeftsonden</l>
<l>Langen tijt, sijt seker des,</l>
<l>Die onse here, die gewarech licht es,</l>
<l n="4975">Weder riep alsi hem kinnen</l>
<l>Int herte hem selven ende minnen,</l>
<l>Onse here nes niet traech, ne mare</l>
<l>Gewillech tontfane den sondare,</l>
<l>Alsi hem hevet alsoe berect</l>
<l n="4980">Dat hi met herten an hem trect</l>
<l>Oft met gepinse, oft dattie gone</l>
<l>Hem goede gewerke set te done:</l>
<l>Onse here comt te hem ter vart,</l>
<l>Ende vint hi die herberge beward</l>
<l n="4985">Ende suver van sonden, alsoe</l>
<l>Hi sculdech es te sine embertoe,</l>
<l>Onse here vart inden gonen</l>
<l>Te hans herbergen ende wonen.</l>
<l>Dit," seide die goede man saen,</l>
<l n="4990">"Lanceloet, dit doe ic di verstaen</l>
<l>Om dijn leven, dattu in sonden</l>
<l>Gelegen heves tallen stonden</l>
<l>Sint dattu in dordine ginges,</l>
<l>Dattu ridderscaps ontfinges.</l>
<l n="4995">In di waren geherberget naturlike</l>
<l>Alle dogeden gemeinlike;</l>
<l>In weet niet wie van desen</l>
<l>Dine gelike mochte wesen;</l>
<l>Du hads in di geheellike</l>
<l n="5000">Caritate soe naturlike,</l>
<l>Hadstu gehad al die rijcheden</l>
<l>Die al die werelt hevet heden,</l>
<l>Du hads wel lude ofte stille</l>
<l>Dorren geven om dijns sceppers wille.</l>
<l n="5005">Die heilegeest was ontsteken in di</l>
<l>Soe, dattu waers al gewellich daer bi</l>
<l>Dattu wel wils orbaren</l>
<l>Die dogeden die in di waren</l>
<l>Dusdaen waerstu, ende dus geraect</l>
<l n="5010">Eer du riddere waers gemaect.</l>
<l>Daerna, alse die viant sach</l>
<l>Die grote doget die an di lach,</l>
<l>Ende alle ertsce dogeden vant</l>
<l>In di, hi pinsde doe te hant,</l>
<l n="5015">Het soude hem sere vromen</l>
<l>Mochte hi enechsins comen</l>
<l>Dat hi di mochte bi enegen saken</l>
<l>Quite van desen dogeden maken;</l>
<l>Ende pensde alsoe houde,</l>
<l n="5020">Dat hi di eer bringen soude</l>
<l><pb n="35"/>Te valle bi wive, in hoeftsonden,</l>
<l>Dan el iweren met te dien stonden;</l>
<l>Onse irste vader, als wi lesen mogen,</l>
<l>Was biden wive bedrogen;</l>
<l n="5025">So was die coninc Salemon toe,</l>
<l>Di was die vroetste di levede doe;</l>
<l>Soe was die starke Samson,</l>
<l>Ende die sconc Absalon,</l>
<l>Waren alle bi wiven bedrogen,</l>
<l n="5030">Dattie jeesten wel togen.</l>
<l>Dus trac die viant bi sinne</l>
<l>In Genoevren, der coninginne,</l>
<l>Ende hi porretse oec daertoe,</l>
<l>Dat si gerne op di sach doe;</l>
<l n="5035">Ende alstu des wards geware,</l>
<l>Du penses weder om hare,</l>
<l>Soe dat te hant di viant di scoet</l>
<l>Met sinen scichte daer hi di vant bloet,</l>
<l>Soe dat hi di vallen dede</l>
<l n="5040">Inden wech der onsuverhede,</l>
<l>Daer men beide bi verliset,</l>
<l>Ziele ende lijf, daer menne kiset.</l>
<l>Alse dit was nam di te hant</l>
<l>Al dine sinne die viant,</l>
<l n="5045">Ende du penses in di selven ter vard,</l>
<l>Dattu niweren toe waers ward,</l>
<l>Dune hads dinen wille van hare,</l>
<l>Die soe scone was ende oppenbare.</l>
<l>Alse die viant hadde verstaen</l>
<l n="5050">Dattu hoeftsonden hads gedaen</l>
<l>Met gepense ende met wille,</l>
<l>Doe quam hi al binnen der sille</l>
<l>Ende voer algeel in di,</l>
<l>Daer du onsen here verloes bi,</l>
<l n="5055">Die di lange hadde gevoet</l>
<l>Ende in dogeden behoet;</l>
<l>Ende du hads te hoefde bracht wale</l>
<l>Die avonture vanden grale,</l>
<l>Dune waers niet al blint comen</l>
<l n="5060">Vorden here die wi dicke nomen,</l>
<l>Maer du soutstene gewaerlike</l>
<l>Gesien hebben oppenbaerlike.</l>
<l>Dit hebbic di geseit bedi</l>
<l>Om dat ic so drove ben dor di,</l>
<l n="5065">Dattu best geonnert soe sere</l>
<l>Waer du comes embermere;</l>
<l>Niet bedi dune heves, sonder waen,</l>
<l>Niet soe vele gedoelt no mesdaen,</l>
<l>Wiltu van dinen mesdaden</l>
<l n="5070">Met goeder herten bidden genaden</l>
<l>Dengene, die di verheven</l>
<l>Soe hoge hadde in dit leven,</l>
<l>Dat hi di makede sinen seriant,</l>
<l>Dune sout genade vinden thant;</l>
<l n="5075">Maer ne doestut niet lude no stille,</l>
<l>Met goeder herten, met goeden wille,</l>
<l>Ic en rade niet dattu</l>
<l>In die queste vorder vars nu,</l>
<l>Om dattie queste nine es</l>
<l n="5080">Van ertschen dingen, sijt gewes,</l>
<l>Maer van hemelscen, sonder waen;</l>
<l>Ende die besondecht daer in wilt gaen,</l>
<l>Sine doen gene besechede</l>
<l>Dan sire an doen dulhede,</l>
<l n="5085">Ja, achter lande harentare."</l>
<l>Die goede man sweech daer nare</l>
<l>Ende sach op Lancelote, die doe</l>
<l>Soe sere weende embertoe,</l>
<l>Als oft hi die doet vor hem sage.</l>
<l n="5090">Dit mindi sere in dien dage.</l>
<l>Ende hi vrachden alsoe saen</l>
<l>Oft hi iet te biechten es gegaen</l>
<l>Sider dat hi in die queste vel?</l>
<l>Hi seide: jahi; ende alsoe wel</l>
<l n="5095">Al sijn wesen daer ter stede</l>
<l>Verteldi hem daer oec mede.</l>
<l>Di goede man seide: "Versaecht u niet;</l>
<l>Es dat sake dat onse here siet</l>
<l>Dattu sijns soe vele roecs,</l>
<l n="5100">Dattune met goeder herten soecs,</l>
<l>Hi sal sine gratie sinden di,</l>
<l>Ende van di maken sinen tempel daer bi</l>
<l>Dattu sine herberge suls wesen,</l>
<l>Ende in di herbergen tot desen."</l>
<l n="5105">Si gingen onder hen tween eten doe</l>
<l>Ende daerna slapen alsoe.</l>
<l>Sander dages alsi met weerden</l>
<l>Den doden hadden gedaen ter eerden</l>
<l>Doe werd hi geware das,</l>
<l n="5110">Dat Lanceloet gewapent was.</l>
<l>Hi seide: "Lanceloet, ic bevele u</l>
<l>In rechter penitentien nu,</l>
<l>Dat gi an doet ende draget an</l>
<l>Dese hare vanden goeden man:</l>
<l n="5115">Daer sal u al goet ave gescien,</l>
<l>Bedie gine sult binnen dien</l>
<l>Dat gise an draget te gere stonde</l>
<l>Doen en gerehande hoeftsonde,</l>
<l>Ende gi moget scire bi desen</l>
<l n="5120">Tallen tide versekert wesen.</l>
<l>En et geen vleesch, no drinct wijn</l>
<l>Binnen dat gi in die queste sult sijn,</l>
<l>Ende hort elker dagelike</l>
<l>Ons heren dienst oetmodelike</l>
<l n="5125">In allen steden daer gi sijt,</l>
<l>Als gi daer af moget hebben tijt."</l>
<l>Lanceloet ontfinc te doene tien stonden</l>
<l>In penetensien van sinen sonden;</l>
<l>Ende hi dede die scarpe hare an,</l>
<l n="5130">Ende sine cleder daer boven nochtan,</l>
<l>Ende wapende hem al boven daer,</l>
<l>Ende nam orlof anden man daer naer,</l>
<l>Die Lancelote bat wel sere</l>
<l>Om wel te done vort mere,</l>
<l n="5135">Ende dat hi boven alle sake</l>
<l>Elke weke biechte sprake.</l>
<l>Dus reet hi ten bosche waerd,</l>
<l>Ende gemoette in sine vaerd</l>
<l>Ene joncfrouwe, die gereden quam</l>
<l n="5140">Op een part. Als sine vernam</l>
<l>Seit si: "Riddere, waer vaerdi?"</l>
<l>"In weet werward," antwerde hi,</l>
<l>"Sonder daer mi daventure</l>
<l>Sinden sal, dart mi gebure</l>
<l n="5145">Te vindene dat ic soeke embertoe."</l>
<l>"Ic weet wel wat gi soect," seitsoe;</l>
<l>"Bedie gi waerter vor desen tijt</l>
<l>Narre dan gire nu sijt,</l>
<l>Ende gi sijtter narre nu</l>
<l n="5150">Dan gi noit waerd eer, secgic u,</l>
<l>Mogedi u houden, sonder waen,</l>
<l>Alsoe alse gi nu hebt gedaen."</l>
<l>"Live joncfrouwe," antwerde hi,</l>
<l>"Die twee dinge die gi segt mi</l>
<l n="5155">Donken mi contrarie wesen."</l>
<l>"En roeke u niet van desen:</l>
<l>Gi sulse noch oppenbare sien.</l>
<l>In secge u nemmeer van dien,</l>
<l>Want gi sult hier na wel verstaen</l>
<l n="5160">Wat ic hebbe geseit, sonder waen."</l>
<l>Lanceloet vragede doe hare</l>
<l>Oft daer iweren enech huus ware,</l>
<l>Daer hi herbergen mochte doe?</l>
<l>Daer ne ware geen, seit si doe;</l>
<l n="5165">"Maer gi sulter vinden morgijn</l>
<l>Sulke alse uwe bedorfte sal sijn,</l>
<l>Ende selet raet vinden dan</l>
<l>Van dien daer gi nu twifelt an."</l>
<l>Hi sciet vander joncfrouwen te hant</l>
<l n="5170">Ende voer daer hi ene cruce vant</l>
<l><pb n="36"/>Ten ingange van .ij. wegesceden.</l>
<l>Ende hi beette daer ter steden</l>
<l>Om dat hi wilde bliven daer.</l>
<l>Hi dede sijn gereide af daer naer</l>
<l n="5175">Ende ontbant sinen helm na dien</l>
<l>Ende knielde over sine knien,</l>
<l>Ende hi bat oetmodelike</l>
<l>Onsen here van hemelrike,</l>
<l>Dat hine vort tallen stonden</l>
<l n="5180">Behoede van te vallen in sonden.</l>
<l>Alse sine bedinge was gedaen</l>
<l>Leidi sijn hoeft op enen steen saen.</l>
<l>Hi sliep te hant, alse die was doe</l>
<l>Moede van pinen ende van vasten toe.</l>
<l n="5185">Ende hem dochte daer hi in slape lach,</l>
<l>Dat hi enen libaert vor hem comen sach</l>
<l>Met sterren beringet scone,</l>
<l>Op sijn hoeft ene goudine crone;</l>
<l>Ende met hem quamen .vij. coninge</l>
<l n="5190">Ende twee ridders inden ringe.</l>
<l>Si anebeetden dat cruce doe</l>
<l>Ende dadenre hare bedinge toe.</l>
<l>Si saten daer neder, ende altehanden</l>
<l>Hiven si op daer hare handen</l>
<l n="5195">Ende baden genade oetmodelike</l>
<l>Den here van hemelrike;</l>
<l>Ende si seiden allegader:</l>
<l>"Gebenedijt here, live vader,</l>
<l>Wi bidden dat gi ons comt besien</l>
<l n="5200">Ende geeft ons elkerlijc na dien</l>
<l>Dat hi verdient hevet jegen u;</l>
<l>Ende doet ons in die herberge nu,</l>
<l>Daer wi te sine geren soe."</l>
<l>Ende si saten neder doe.</l>
<l n="5205">Doe sach Lanceloet den hemel ontaen,</l>
<l>Ende enen man daer ute gaen,</l>
<l>Die in sijn geselscap hadde daer</l>
<l>Vele ingele ende brachtese naer</l>
<l>Tote henlieden daer beneden,</l>
<l n="5210">Ende benedietse daer ter steden,</l>
<l>Ende seide tot hen lieden: "Gi sijt</l>
<l>Getrouwe kimpen nu ter tijt:</l>
<l>Mine herberge es gereet u:</l>
<l>Vard ter vard in di bliscap nu,</l>
<l n="5215">Die u niet en sal falgiren."</l>
<l>Doe sprac hi in deser maniren</l>
<l>Den oudsten van den .ij. ridders toe,</l>
<l>Die goede man, ende seide doe:</l>
<l>"Vlie van mi; want ic hebt al</l>
<l n="5220">Verloren dat ic di beval.</l>
<l>Du sals mi minen scat keren,</l>
<l>Oft neen, ic sal di onteren."</l>
<l>Alse die riddere dat hadde gehort</l>
<l>Hi bat drovelijc genade vort;</l>
<l n="5225">Entie goede man seide: "Hore mi.</l>
<l>Wiltu, noch salic minnen di,</l>
<l>Ende wilstu, ic saldi haten."</l>
<l>Mettien heeft hine gelaten</l>
<l>Ende sprac ten jongen riddere ter vaerd,</l>
<l n="5230">Dien hi verwandelde in enen libaerd,</l>
<l>Ende vlogele gaf hi hem toe,</l>
<l>Ende seide dat hi vligen mochte doe,</l>
<l>Soe dat sine vlederike</l>
<l>Soe groet worden haestelike,</l>
<l n="5235">Datter met bedect wesen mochte</l>
<l>Alle die werelt, alse hem dochte.</l>
<l>Als hi hadde gevlogen daer mede</l>
<l>Soe vele, dat wonderlijchede</l>
<l>Alder werelt dochte wesen,</l>
<l n="5240">Hi vloech in di wolken na desen,</l>
<l>Ende die hemel ontede daer</l>
<l>Ende hi vloger in daer naer.</l>
<l>Alse Lanceloet den dach hadde gesien</l>
<l>Hi beval hem onsen here na dien</l>
<l n="5245">Ende seide daer doreoetmoedelike:</l>
<l>"Ic danke u, here van hemelrike,</l>
<l>Dat gi mi hebt verloest van die</l>
<l>Scanden, die mi hadden moten gescien,</l>
<l>En hadde gesijn u genadechede;</l>
<l n="5250">Ende ic bidde u, here, mede,</l>
<l>Dat gi mi vort wilt geleden</l>
<l>Ende vanden goeden wege niet laet sceden."</l>
<l>Hi dede sine wapene an</l>
<l>Ende sat op ende voer van dan.</l>
<l n="5255">Hi reet onlange ende hi vernam</l>
<l>Enen riddere, die jegen hem quam,</l>
<l>Wies wapine hi hadde gedragen.</l>
<l>Hi seide heme al sonder vragen:</l>
<l>"Hoetti jegen mi, Lanceloet."</l>
<l n="5260">Hi liep op hem met haesten groet</l>
<l>Ende stac daer al dore gerede</l>
<l>Den scilt enten halsberch mede;</l>
<l>Ende Lanceloet stakene soe weder,</l>
<l>Dat hi viel ter eerden neder.</l>
<l n="5265">Ende hi nam sijn paert ende bant</l>
<l>An enen boem al daer te hant,</l>
<l>Dattie riddere vinden mochte,</l>
<l>Waer dat sake dat hijt sochte.</l>
<l>Ende Lanceloet sciet van danen doe,</l>
<l n="5270">Ende reet wech toter nacht toe,</l>
<l>Soe dat hi opten avont quam</l>
<l>Daer hi ene herberge vernam,</l>
<l>Ende ene hermitage dan,</l>
<l>Ende daer hi staende sach enen man,</l>
<l n="5275">Dine herbergede ende vragedem vort</l>
<l>Oft hi vesperen hadde gehort?</l>
<l>Hi seide hine hadde van dien</l>
<l>Dage man no wijf gesien,</l>
<l>Sonder dat hi enen riddere vernam,</l>
<l n="5280">Die des dages in sijn gemoet quam.</l>
<l>Hi vragede Lancelote te hande</l>
<l>Wanen hi quame ende ut wat lande?</l>
<l>Hi seide hem al sijn wesen doe,</l>
<l>Ende vertelde heme daer altoe</l>
<l n="5285">Dat hem vanden heilegen grale</l>
<l>Te voren was comen altemale.</l>
<l>Die goede man, dine sach wenen,</l>
<l>Bat hem dat hi hem sijn menen</l>
<l>Seide ende biechte jegen hem sprake;</l>
<l n="5290">Ende hi leitdene om die sake</l>
<l>In die capelle, entie goede man</l>
<l>Horde Lanceloets biechte dan.</l>
<l>Ende Lanceloet bat hem op genaden</l>
<l>Dat hine soude nu beraden.</l>
<l n="5295">Alse die goede man hadde gehort</l>
<l>Lanceloets biechte ende sine wort,</l>
<l>Hi vertroestene met goeder sprake:</l>
<l>Daer Lanceloet af was tongemake</l>
<l>Troestine wel. Doe seide hi:</l>
<l n="5300">"Live here, nu geraet mi."</l>
<l>Doe antwerde die goede man:</l>
<l>"Ic doet gerne; segt mi dan."</l>
<l>"Mi dochte tnacht daer ic lach</l>
<l>In minen slape, dat ic sach</l>
<l n="5305">Enen man comen voren mi,</l>
<l>Met sterren beringet, ende hi</l>
<l>Hadde met hem .vij. coninge</l>
<l>Ende .ij. ridders"..... Ende al die dinge</l>
<l>Teldi hem nadien</l>
<l n="5310">Alsoe als hise hadde gesien.</l>
<l>Die goede man seide: "Lanceloet,</l>
<l>Te dire stede mochtu sien al bloet</l>
<l>Die hoechede van dinen geslachte,</l>
<l>Dat wilen was van groter machte;</l>
<l n="5315">Ende van wat lieden dattu</l>
<l>Best comen. Daer ane leget nu</l>
<l>Grote betekenesse, sonder waen,</l>
<l>Die ic di nu wille doen verstaen.</l>
<l>.xlij. jaer na die passie ons heren,</l>
<l n="5320">Na dat ons die jeesten leren,</l>
<l><pb n="37"/>Ginc Joseph van Aramathie,</l>
<l>Die edel riddere entie vrie,</l>
<l>Predeken die kerstine wet,</l>
<l>Daerne God toe heeft geset.</l>
<l n="5325">Hi vant in die stede van Sarras</l>
<l>Enen coninc, die heiden was,</l>
<l>Die Evelac was geheten.</l>
<l>Hi hadde, dat suldi weten,</l>
<l>Orloge jegen enen coninc,</l>
<l n="5330">Die machtech was in alre dinc;</l>
<l>Soe dat Joseph sulken raet gaf</l>
<l>Den coninc Evalac daer af,</l>
<l>Daer hi bi verwan sinen viant,</l>
<l>Doe ward hi kersten al te hant.</l>
<l n="5335">Alsem was gevallen die dinc</l>
<l>Hadde Evalac enen swaselinc,</l>
<l>Seraphe was die name sijn</l>
<l>Binnen dat hi was heidijn,</l>
<l>Ende sijn name werd geheten nadien</l>
<l n="5340">Dat hi kersten werd Naeschien;</l>
<l>Ende hi dede harde wel daer naer,</l>
<l>Alset sceen wel oppenbaer;</l>
<l>Want hi sint soe wel met Gode was,</l>
<l>Dat hi hem daer bi onste das,</l>
<l n="5345">Dat hi hem vanden heilegen grale</l>
<l>Die verhoelne dinge altemale</l>
<l>Toende, ende die oec vordien</l>
<l>Noit riddere en hadde gesien,</l>
<l>Het ne hadde Joseph gewesen:</l>
<l n="5350">Ende het geviel lettel van desen</l>
<l>Datse enech riddere gesach.</l>
<l>Soe dat daer nae Evalac lach</l>
<l>Op enen nacht ende hem dochte dat hi</l>
<l>In enen drome was daer bi</l>
<l n="5355">Van enen sinen neve, die was</l>
<l>Nachiens soene, daer ic af las,</l>
<l>Ende sach comen in dire manire</l>
<l>Negene flumen herde scire,</l>
<l>Ende van harder groter machte,</l>
<l n="5360">Soe dat van ere groette waren die .viij.</l>
<l>Ende van ere diepte int opsien,</l>
<l>Entie negende was van dien</l>
<l>Meerre ende diper, twaren,</l>
<l>Dan die andere .viij. waren,</l>
<l n="5365">Ende si liep soe sere daertoe,</l>
<l>Dat nieman mochte gedogen doe.</l>
<l>Ter stede daer die flume began</l>
<l>Was si soe torbel te scouwen an,</l>
<l>Ende dicke alse goer; ne mare</l>
<l n="5370">Si was in die middelt clare,</l>
<l>Ende int aleinde daer naer</l>
<l>Was si vele claerre dan daer;</l>
<l>Ende si was van so soeter smake;</l>
<l>Int drinken, dat si bi dire sake</l>
<l n="5375">Niemanne versaden mochte,</l>
<l>Dat si soe goet te drinken dochte.</l>
<l>Die negende flume was dusdaen.</l>
<l>Den coninc dochte daerna saen,</l>
<l>Dat vanden hemele quam een man</l>
<l n="5380">Met ere scoenre gedane dan,</l>
<l>Ende dwoech in dat bat te hande</l>
<l>Beide sine voete ende sine hande,</l>
<l>Ende hi dede al dire gelike</l>
<l>In die .viij. flumen gemeinlike.</l>
<l n="5385">Ende alsi ter negender quam</l>
<l>Hi dwoech daer in, alsict vernam,</l>
<l>Voete ende hande bede</l>
<l>Ende al sinen lichame mede.</l>
<l>Ende daer die flume af quam die goene</l>
<l n="5390">Was Cylidoen, Naschiens sone,</l>
<l>Dien God sinde, onse here,</l>
<l>Hier int lant wilen ere,</l>
<l>Omdat hi soude confunderen</l>
<l>Die onsen gelove willen deren.</l>
<l n="5395">Hi conste alden loep vanden planeten</l>
<l>Ende vanden sterren: daerbi suldi weten</l>
<l>Dat hi quam al om bevaen</l>
<l>Met sterren weder, sonder waen.</l>
<l>Ende dus was die irste van dien</l>
<l n="5400">Die in Scollant was Naschien,</l>
<l>Die vroet was van groter wetenhede</l>
<l>Ende van diviniteite mede.</l>
<l>Naschien was die flume bi namen</l>
<l>Daer die .ix. flumen af quamen;</l>
<l n="5405">Dat sijn .ix. manne, twaren,</l>
<l>Niet die alle sine sonen waren,</l>
<l>Maer si quamen elc na sinen vader,</l>
<l>Deen naden anderen algader.</l>
<l>Van desen .ix. die sevene</l>
<l n="5410">Waren coninge van groten levene,</l>
<l>Ende na .ij. ridders, alsict vernam.</l>
<l>Die alre irste coninc hi quam</l>
<l>Van Cylydone, ende hiet Marpus.</l>
<l>Ic vant van hem gescreven dus,</l>
<l n="5415">Dat hi minde die heilege kerke</l>
<l>Ende alle goede gewerke.</l>
<l>Die ander die hiet Naschien,</l>
<l>In gedinkenessen van dien</l>
<l>Van sinen oudervader wilen ere.</l>
<l n="5420">In hem herbergede onse here:</l>
<l>Men vant doe niwer, na no bi,</l>
<l>Alse goeden man als was hi.</l>
<l>Die derde coninc van dire rote</l>
<l>Was geheten Cham, die grote:</l>
<l n="5425">Hi hadde hem met onwerden</l>
<l>Eer laten slepen met perden,</l>
<l>Eer hi hadde gedaen enege dinc,</l>
<l>Die jegen ons heren wille ginc.</l>
<l>Die vierde hiet Helyas,</l>
<l n="5430">Die goet man ende getrouwe was,</l>
<l>Die noit na sine wetenthede</l>
<l>Sinen sceppere verbelgen dede.</l>
<l>Jonas was des viftes conincs name,</l>
<l>Een stout riddere ende getame,</l>
<l n="5435">Ende een getrouwe man, di node</l>
<l>Plach gram te makene Gode.</l>
<l>Hi ruemde op enen tijt dit lant,</l>
<l>Ende ginc int lant van Gaule, ende want</l>
<l>Van dien quam Lanceloet die coninc</l>
<l n="5440">Dijn oudervader, in waerre dinc.</l>
<l>Hi hadde te wive, alsict vant,</l>
<l>Des conincs dochter van Yrlant.</l>
<l>Hi was een goet man, sonder waen,</l>
<l>Alstu daer wel moges verstaen,</l>
<l n="5445">Daer dune tracs uter fonteine,</l>
<l>Die du vons in enen pleine,</l>
<l>Daerse twee libaerde wachten dan.</l>
<l>Van dien coninc quam die coninc Ban,</l>
<l>Dijn vader, die heileger was</l>
<l n="5450">Dan die liede waenden, sijt seker das.</l>
<l>Somliede wanen van hem mede,</l>
<l>Dat hi starf van rouwen: hine dede;</l>
<l>Maer hi hadde onsen here</l>
<l>Lange gebeden ende sere,</l>
<l n="5455">Dat hi als hijs hem bade</l>
<l>Van deser werelt sceden dade;</l>
<l>Ende onse here dede hem dat,</l>
<l>Bedie hi starf als hijs hem bat.</l>
<l>Dese .vij. coninge, die du</l>
<l n="5460">Mi heves horen nomen nu,</l>
<l>Waren begin van dinen geslachte,</l>
<l>Die vore di waren met machte,</l>
<l>Ende in dinen drome quamen daer,</l>
<l>Die onse here benediede daer naer;</l>
<l n="5465">Ende vanden anderen tween</l>
<l>Ridders, daer hi op sprac, wars du deen,</l>
<l>Ende die joncste riddere, die goene,</l>
<l>Dat was Galaat dijn soene;</l>
<l>Dats dachterste flume, sijt seker das,</l>
<l n="5470">Die merre dan al dandre was.</l>
<l><pb n="38"/>Lanceloet nu gedinc wale</l>
<l>Te pensene om die tale,</l>
<l>Die hi ten tween seide, bedi</l>
<l>Si was alsoe geseit dore di.</l>
<l n="5475">Dat hi gelijc enen libart</l>
<l>Den jongen riddere hief opward,</l>
<l>Dat wille hi alsoe bedieden,</l>
<l>Dat hi boven allen ertscen lieden</l>
<l>Hem setten wille; ende dat hi</l>
<l n="5480">Hem vlogle gaf was bedi</l>
<l>Dat nieman soude wesen soe waerd,</l>
<l>No soe hoge soude comen opwaerd.</l>
<l>Hi seide: "Live vrient," tier ure,</l>
<l>"Gi moget vligen die werelt dure;"</l>
<l n="5485">Dats boven allen ridderen int lant.</l>
<l>Hi begonste te vligene te hant.</l>
<l>Dat sine vlogle worden so wijt,</l>
<l>Datter met bedect ward tier tijt</l>
<l>Aldie werelt, dat es van dien,</l>
<l n="5490">Dat van Galate sal gescien,</l>
<l>Dinen soene, noch na desen:</l>
<l>Hi sal van levene wesen</l>
<l>Verheven soe hogelike,</l>
<l>Dat hi sal sijn sonder gelike;</l>
<l n="5495">Ende bi heme mogestu verstaen</l>
<l>Die diepste flume, sonder waen."</l>
<l>Lanceloet sprac: "Dat gi gewaget des,</l>
<l>Datie goede riddere min sone es,</l>
<l>Dat doet mi nu al te barenteren."</l>
<l n="5500">Die goede man seide, sonder sceren:</l>
<l>"En te barenteert u niet daer of;</l>
<l>Du woenstene ins conincs Pelles hof</l>
<l>Bi sire dochter, desen soene;</l>
<l>Ende hi heet Galaat die goene."</l>
<l n="5505">Lanceloet antwerde doe tien tide:</l>
<l>"Ic ben des utermatene blide,</l>
<l>Dat onse here gehingede des,</l>
<l>Dat soe hoge vrocht van mi comen es;</l>
<l>Want God en sal niet gedogen,</l>
<l n="5510">Dat soe goets mans vader soude mogen</l>
<l>Die ziele verlisen bi sonden."</l>
<l>Die goede man seide tien stonden:</l>
<l>"Van sonden, dies doe ic di vast,</l>
<l>Draget elc vader sine last,</l>
<l n="5515">Ende die soene de sine gelike,</l>
<l>Na sine verdiente elkerlike.</l>
<l>Op dinen soene, wats gesciet,</l>
<l>Sone soutu hopen niet;</l>
<l>Mare op Gode, ic segt di twi:</l>
<l n="5520">Bidstues heme, hi hulpt di."</l>
<l>Mijn her Lanceloet seide doe:</l>
<l>"Nadien dat comen es daertoe,</l>
<l>Dat mi nieman heden den dach</l>
<l>Dan God allene hulpen mach,</l>
<l n="5525">Soe biddic hem sere, dat hi</l>
<l>Bi sire genaden hulpe mi,</l>
<l>Ende mij bescerme vanden viant</l>
<l>Dat ic nine valle in sine hant."</l>
<l>Also bleef Lanceloet dien nacht daer;</l>
<l n="5530">Ende opten anderen dach daernaer</l>
<l>So sciet Lanceloet van dane.</l>
<l>Die goede man bat hem ten wech gane,</l>
<l>Dat hi hem wachte tallen stonden</l>
<l>Weder te vallen in hoeftsonden.</l>
<l n="5535">Ende hi reet wech, drove das.</l>
<l>Dat hi soe sere besondecht was,</l>
<l>Dat hi was gesteken van dien</l>
<l>Geselscape, dat hi hadde gesien</l>
<l>In sinen drome daer hi lach,</l>
<l n="5540">Dat hi soe hoge ende soe rike sach.</l>
<l>Omtrent middach quam hi gereden</l>
<l>Daer hi geware werd ere steden</l>
<l>Van enen castele, daer hi sach</l>
<l>Dat een scone mersch vore lach,</l>
<l n="5545">Daer een scone paulioen in geslegen stoet</l>
<l>Van mengerhanden varuen al roet;</l>
<l>Ende hi [sach] vijfhondert ridders mede,</l>
<l>Ofte meer, ter selver stede;</l>
<l>Dat hen daer die ridders onderslogen.</l>
<l n="5550">Die daer die swarte wapine drogen,</l>
<l>Dat si hen hilden an dien casteel</l>
<l>Met alden haren al geheel;</l>
<l>Ende die witte in die vard</l>
<l>Hilden hen ten foreeste waerd.</l>
<l n="5555">Lanceloet dochte van dien dele</l>
<l>Dattie ridders vanden castele</l>
<l>Hadden dargeste; nochtan waren</l>
<l>Meest liede in harren scaren;</l>
<l>Ende hi trac tot hen lieden saen,</l>
<l n="5560">Alse die hen wilde in staden staen;</l>
<l>Ende hi sloech met sporen sijn paert</l>
<l>Ende reet in die meeste porsse ter vaert,</l>
<l>Ende hi stac ter neder ter eerde</l>
<l>Den irsten man al metten peerde,</l>
<l n="5565">Die hem te gemote quam daer.</l>
<l>Hi trac sijn swaerd ute daer naer,</l>
<l>Ende hi sceetde wech ende weder</l>
<l>Die porsse daer op ende neder,</l>
<l>Alse die was van groter vromechede;</l>
<l n="5570">Soe dat hi in corter wile dede</l>
<l>Dat sire hem alle gaven of,</l>
<l>Dine sagen, prijs ende lof.</l>
<l>Niet bedi hoe dat sine loven,</l>
<l>Hine mach niet comen te boven</l>
<l n="5575">Jegen sine wederwinnen, bedi</l>
<l>Si gedogeden soe vele dat hi</l>
<l>Hem daer af te barenterde gnoech;</l>
<l>Bedie wat soe hi op hen sloech,</l>
<l>Sine scenen niet gevolen daer af</l>
<l n="5580">Dat hi hen enege slage gaf.</l>
<l>Bider were die si daden doe</l>
<l>Si wonnen op Lancelote embertoe,</l>
<l>Ende op sine partie mede,</l>
<l>Ende vermoydene soe ter stede,</l>
<l n="5585">Dat hi niet mochte houden sijn swaerd;</l>
<l>Ende daden soe vele te hem waerd,</l>
<l>Dat sinen namen met crachte</l>
<l>Ende leidene boven sire machte</l>
<l>Int foreest; ende die van sire side</l>
<l n="5590">Scoffirden hen alle tier tide.</l>
<l>Die gene dine leitden doe</l>
<l>Alsoe gevaen spraken hem toe:</l>
<l>"Lanceloet, nadat wi gevaen hebben u</l>
<l>U staet onsen wille te doene nu."</l>
<l n="5595">Ende hi belovet hen alsoe houde,</l>
<l>Dat hi haren wille doen soude.</l>
<l>Hi sciet van henlieden nadat</l>
<l>Ende reet enen anderen pat</l>
<l>Dan hi hadde doe gereden</l>
<l n="5600">Als hi comen was ter steden.</l>
<l>Ende als hi doe pensende ward</l>
<l>Dat hi broesc was in die dachvaerd</l>
<l>Ten dingen daer hi noit vordien</l>
<l>Enegen minsce in hadde ontsien:</l>
<l n="5605">Dat was dat hi noit op enen dach</l>
<l>Was verwonnen, wat dat hi plach,</l>
<l>Maer daer hi quam plach al te verwinnen,</l>
<l>Hi ward drove in sinen sinne;</l>
<l>Ende in die grote droefhede</l>
<l n="5610">Clagedi sine sonden mede,</l>
<l>Ende seide dat hi was dan</l>
<l>Besondecht meer dan enech man,</l>
<l>Want hi hadder verloren oec bi</l>
<l>Dat siene vanden ogen, ende hi</l>
<l n="5615">Hadder oec verloren mede</l>
<l>Die macht over al in sine lede.</l>
<l>Hi quam in een dal daer nare,</l>
<l>Ende hi ward daer wel geware</l>
<l>Dat die dach soe verre leden was,</l>
<l n="5620">Dat hi gene macht hadde das,</l>
<l><pb n="39"/>Dat hi soude mogen tien tiden</l>
<l>Biden dage den berch op riden.</l>
<l>Hi beette vor enen popelier daer,</l>
<l>Ende liet sijn paert peisteren daer naer.</l>
<l n="5625">Hi ginc neder licgen int gras,</l>
<l>Ende sliep alse die gene die mode was.</l>
<l>Alsi in sinen slape lach</l>
<l>Hem dochte dat hi comen sach</l>
<l>Van den hemele enen goeden man,</l>
<l n="5630">Die hem in derre manieren sprac an:</l>
<l>"Man van cranker trouwen ende oec toe</l>
<l>Van cranken gelove, hoe es soe</l>
<l>Dijn wille verwandelt lichtelike</l>
<l>Jegen den here van hemelrike.</l>
<l n="5635">Dune hoets di, hi sal di met allen</l>
<l>Inden put vander hillen doen vallen."</l>
<l>Ende hi verloes den man mettien,</l>
<l>Dat hine nember conde gesien.</l>
<l>Daer omme sprac hi hem niet ane doe,</l>
<l n="5640">Ende hi sliep toten dage toe.</l>
<l>Hi seinde hem alsi sach den dach:</l>
<l>Hi stont op doe, ende hi sach</l>
<l>Ene cluse, die onverre danen stont,</l>
<l>Daer hi ene vrowe in vant ter stont,</l>
<l n="5645">Die beste, si hadde den name das,</l>
<l>Die in al die werelt was.</l>
<l>Hi seide: hi hadde groet ongeval;</l>
<l>Sine sonden ontkeerden hem al</l>
<l>Dat goet dat hem soude gescien.</l>
<l n="5650">Hi tiede derward mettien.</l>
<l>Hi beette alsi was comen daer,</l>
<l>Ende hi horde messe daer naer.</l>
<l>Alse die messe was gedaen</l>
<l>Die clusenersse riep alsoe saen</l>
<l n="5655">Lancelote, ende si bat hem das,</l>
<l>Op dat hi riddere was,</l>
<l>Dat hi secgen wilde hare</l>
<l>Sijn wesen ende wie hi ware,</l>
<l>Ende dat hi hare seide mede</l>
<l n="5660">Vanden tornoye die waerhede.</l>
<l>Ende hi telde hare; ende na dien</l>
<l>Dat visioen dat hi hadde gesien,</l>
<l>Ende bat hare sere daer doe,</l>
<l>Dat sine wilde beraden daer toe.</l>
<l n="5665">Die vrowe seide tot hem ter vard:</l>
<l>"Lanceloet, alse gi riddere ward</l>
<l>Waerdi der wonderlijcster een</l>
<l>Die noit sonne oft mane besceen.</l>
<l>Het geviel in enen sinxenen dagen</l>
<l n="5670">Dattie hemelsce ridders plagen</l>
<l>Eens tornoys jegen die goene</l>
<l>Die eertsche ridderscap waren gewone,</l>
<l>In dire gelike, dat suldi weten,</l>
<l>Dat eertsce ridders waren geheten</l>
<l n="5675">Die ridders die sijn in sonden,</l>
<l>Ende die sonder sonde sijn tallen stonden,</l>
<l>Dese vraye ridders ende die fijn,</l>
<l>Hemelsce ridders geheten sijn,</l>
<l>Die vanden heilegen grale</l>
<l n="5680">Die queste begonnen altemale.</l>
<l>Die argeste ridders, die sondaren,</l>
<l>Die metten sonden geladen waren,</l>
<l>Namen swarte coverturen,</l>
<l>Ende die hemelsce witte tier uren,</l>
<l n="5685">Daer vele betekent es mede</l>
<l>Magedom ende suverhede.</l>
<l>Ende alsi hadden begonnen torniren,</l>
<l>Dat verstant in deser maniren,</l>
<l>Du besages ten selven tiden</l>
<l n="5690">Den tornoy in beiden siden,</l>
<l>Ende di dochte doe wel dan</l>
<l>In dinen sinne vort an,</l>
<l>Dattie swerte, dats die sondaren,</l>
<l>Vanden witten verwonnen waren.</l>
<l n="5695">Du waers daer af bedocht wel saen,</l>
<l>Dattu den swarten wils in staden staen.</l>
<l>Du waers van harre partien tien stonden,</l>
<l>Want du waers in hoeftsonden.</l>
<l>Du vochts jegen die goede man;</l>
<l n="5700">Dats oppenbare an di oec dan,</l>
<l>Dat Galaat di al metten paerde</l>
<l>Inden tornoy stac ter aerde.</l>
<l>Alstu vermoit waers soe sere</l>
<l>Dattu gedogen mochs nemmere,</l>
<l n="5705">Doen vingen si di ter vart</l>
<l>Ende leitden di ten foreeste ward:</l>
<l>Dats te secgene dattu waers besmet</l>
<l>Ende in die queste vul geset.</l>
<l>Dat hem oppenbaerde jegen di</l>
<l n="5710">Dat heilege grael, ende daer bi,</l>
<l>Dattu lages in vulen hoeftsonden,</l>
<l>Soe waerstu soe ontwaerd tien stonden,</l>
<l>Dattu di nine porres binnen dien</l>
<l>Dattet di soe gehinde was int sien;</l>
<l n="5715">Ende die liede van goeden doene</l>
<l>Dat sijn liede van religione,</l>
<l>Die di setten inden wech ons heren</l>
<l>Met haren worden, met harre leren;</l>
<l>Dattu nine keres daer naer</l>
<l n="5720">Ten selven daer du af best vorwaer,</l>
<l>Ende du sciets van hen lieden,</l>
<l>Dattu dat daets wilt bedieden</l>
<l>Dattu niet weder viels in sonden</l>
<l>Alstu gedaen hets tanderen stonden.</l>
<l n="5725">Niet bedi dune waers al gram</l>
<l>Ende drove, alst di te voren quam,</l>
<l>Van dire groter verweentheden</l>
<l>Ende van dire groter vromecheden,</l>
<l>Die te wesene plach in die;</l>
<l n="5730">Ende dreefs groten rouwe daer bi,</l>
<l>Dattu nine verwonnes al</l>
<l>Dat jegen di was, groet ende smal,</l>
<l>Daer onse here was sculdech bi</l>
<l>Te belgene, alse wel togede hi,</l>
<l n="5735">Alsi te di sprac ende quam di toe,</l>
<l>Dattu waers van cranken gelove doe,</l>
<l>Ende vermaende, dat met allen</l>
<l>Die viant di soude doen vallen</l>
<l>Inder dieper hellen gloede,</l>
<l n="5740">En hadstu daer jegen gene hoede.</l>
<l>Nu hebbic di al doen verstaen</l>
<l>Die betekenesse, al sonder waen,</l>
<l>Vanden tornoie ende vanden drome:</l>
<l>Nu vorsie di ende begome</l>
<l n="5745">Dattu bi idelre glorien niet</l>
<l>Ne sceets, wat so dijns gesciet,</l>
<l>Vanden wege van waerrechtecheden:</l>
<l>Want du heves toten dage van heden</l>
<l>Soe vele mesdaen, ende soe sware</l>
<l n="5750">Jegen dinen gerechten sceppare,</l>
<l>Doestu jegen hem in eneger wijs</l>
<l>Anders dan du sculdech te done sijs,</l>
<l>Hi sal di laten dan ontwegen</l>
<l>Ende die sonden metter sonde plegen,</l>
<l n="5755">Datture mede suls vallen</l>
<l>Inden pit vander hellen met allen."</l>
<l>Lanceloet seide toter vrouwen vort:</l>
<l>"Ic hebbe soe vele van u gehort,</l>
<l>Ende vanden goeden man mede,</l>
<l n="5760">Daer ic jegen sprac tere ander stede,</l>
<l>Vielic weder in sonden nu mere,</l>
<l>Het ware mi te lachterne sere,</l>
<l>Ende meer dan enen anderen sondare."</l>
<l>Hi voer van hare daer nare</l>
<l n="5765">Ende reet al toter nach doe,</l>
<l>Ende lach in ene grote roetse alsoe.</l>
<l>Des ander dages quam hi gereden</l>
<l>Tuschen .ij. roetsen tere steden,</l>
<l>In een dal, daer hi een water vant,</l>
<l n="5770">Dattie Maronce was genant,</l>
<l><pb n="40"/>Diet foreest in .ij. sciet tien tiden;</l>
<l>Ende hine wiste waer over liden.</l>
<l>Daer heeft hi enen riddere vernomen</l>
<l>Gewapent opten watere comen,</l>
<l n="5775">Ende hi hadde al swart, bede</l>
<l>Part ende wapene mede,</l>
<l>Ende quam alsoe met groter vard</l>
<l>Gereden te Lancelote ward,</l>
<l>Dat hi niet een word en sprac,</l>
<l n="5780">Met gerechten spere, ende stac</l>
<l>Lanceloets paert daer te doet</l>
<l>Sonder an hem te comen clein oft groet.</l>
<l>Ende alsi dat hadde gedaen</l>
<l>Hi voer sire verde also saen.</l>
<l n="5785">Lanceloet verdroecht wel als hi sach</l>
<l>Dat sijn paert daer doet lach;</l>
<l>Want hi wel in wane was das,</l>
<l>Dat ons heren wille was.</l>
<l>Hi bleef al stille lettende daer,</l>
<l n="5790">Ende dede helm ende scilt af daer naer,</l>
<l>Ende ontgorde sijn swaerd mede.</l>
<l>Hi sach hem omsloten tere stede</l>
<l>Metten roetsen die hi daer sach,</l>
<l>Ende metten foreeste dat daer lach,</l>
<l n="5795">Ende metten watere datter liep toe;</l>
<l>Hine wiste wat anegaen doe:</l>
<l>Hi bat met goeder herten sere,</l>
<l>Ende oetmodelike onsen here,</l>
<l>Dat hine in gene coringen</l>
<l n="5800">Den viant en lite bringen.</l>
<l>Hier swigic van Lancelote nu,</l>
<l>Ende moet van Waleweine tellen u.</l>
</div>
<div type="chapter"><head type="chapter">VIII. <hi rend="italic">Van Waleweins drome ende Hestors met; ende hoe hi hen bediet ward; ende hoe Walewein Ywaine doet stac. </hi></head>
<l>Nu gewaget daventure das,</l>
<l>Als min her Walewein versceden was</l>
<l n="5805">Van sinen gesellen, dat hi daer nare</l>
<l>Mengen dach reet harentare</l>
<l>Sonder te vinden aventure,</l>
<l>Die te versecgene es nu ter ure;</l>
<l>Ende sine gesellen ne vonden</l>
<l n="5810">En gene aventure tien stonden</l>
<l>Nigeren nu alsoe vele</l>
<l>Alsi plagen ten tienden dele;</l>
<l>Ende hen vernoide daer omme meer</l>
<l>Die queste dan si dede noit eer.</l>
<l n="5815">Walewein reet van sinxenen doe</l>
<l>Tot Sinte- Marien- Magdalenen dage toe</l>
<l>Sonder aventure, sijt seker des,</l>
<l>Die werdech te vertellen es.</l>
<l>Ende si hadden gewaent wale</l>
<l n="5820">In die queste vanden grale</l>
<l>Meer aventuren ende wonderlicheden</l>
<l>Vinden dan in anderen steden;</l>
<l>Soe dat Walewein op enen tijt vernam</l>
<l>Hestore, die in sijn gemoet quam,</l>
<l n="5825">Ende elc was sanders herde blide,</l>
<l>Ende ondergroetten hen tien tide;</l>
<l>Ende elc clagede anderen te hant</l>
<l>Dat hi gene aventure en vant.</l>
<l>Si ondervrachden hen tien stonden</l>
<l n="5830">Oft si iemanne hadden vonden,</l>
<l>In die vart, van haren gesellen?</l>
<l>Doe begonste Hestor tellen:</l>
<l>"Ic hebbere in .xvi. dagen haerwaerd</l>
<l>.xv. vonden in mine vard,</l>
<l n="5835">Daer elc allene gereden was,</l>
<l>Ende die mi alle clageden das,</l>
<l>Dat haer negeen vinden mochte</l>
<l>Aventure, dat mi wonder dochte;</l>
<l>Maer van Lancelote ende van Bohorde,</l>
<l n="5840">Wet wel, dat ic nine horde:</l>
<l>Van Galaate magic niet verhoren;</l>
<l>Dese drie sijn recht alse verloren."</l>
<l>Walewein seide: "God onse here</l>
<l>Moetse bewaren vorward mere;</l>
<l n="5845">Falgiren si ane di aventuren</l>
<l>Vanden grale nu ter uren,</l>
<l>Die andere, dies hen bewinden</l>
<l>Te sokene, selens niet vinden;</l>
<l>Maer ic wane in alre maniren</l>
<l n="5850">Dat sijs nine selen falgiren;</l>
<l>Si sijn over minste ende meeste</l>
<l>Die beste van alder queeste."</l>
<l>Si drogen over een tien tiden</l>
<l>Dat si te gader souden riden,</l>
<l n="5855">Ende andere wege daer anevaen</l>
<l>Dan si te voren hadden gedaen;</l>
<l>Soe dat si reden een foreest dure</l>
<l>Sonder te vinden noch aventure,</l>
<l>Daer si .viij. dage in waren toe,</l>
<l n="5860">Dat hen sere vernoide doe.</l>
<l>Doe quamen si daerna gereden</l>
<l>In een geberchte tere steden,</l>
<l>Daer si ene oude capelle vonden,</l>
<l>Die alwste sceen tien stonden.</l>
<l n="5865">Si beeten alsi quamen daer</l>
<l>Ende leiden op scilt ende spere daer naer,</l>
<l>Ende ontgorden hare swaerde</l>
<l>Ende liten gaen eten haer paerde.</l>
<l>Daerna si vorden outaer gingen</l>
<l n="5870">Ende deden daer hare bedingen.</l>
<l>Daerna saten si ende spraken</l>
<l>Onderlinge van menegen saken;</l>
<l>Van ettene en spraken si niet daer.</l>
<l>Het ward herde donker daer naer.</l>
<l n="5875">Tirst dattie nacht quam ter stede</l>
<l>Daer ne was kersse no licht mede.</l>
<l>Alsi onder hen tween lange daer</l>
<l>Hadden gesproken, over waer,</l>
<l>Si worden in slape tier tide,</l>
<l n="5880">Elkerlike daer op ene side;</l>
<l>Ende inden slape quamen hen te voren</l>
<l>Visione, die gi moget horen.</l>
<l>Walewein dochte dat hi in enen mersch quam,</l>
<l>Dat hi vol van gronen gerse vernam,</l>
<l n="5885">Ende daer in ene rastalire,</l>
<l>Daer ute aten hondert ende vijftich stire.</l>
<l>Die stire waren alle tier stont,</l>
<l>Sonder allene drie, fier ende bont.</l>
<l>Die een vanden drien was niet besmit,</l>
<l n="5890">Ende hine was oec niet al wit;</l>
<l>Maer vele min plecken hadde hi</l>
<l>Dan die andere daer hi stont bi;</l>
<l>Ende daertoe die andere twee</l>
<l>Waren alse wit als een snee,</l>
<l n="5895">Dat si niet scoenre mochten wesen.</l>
<l>Dese drie, daer wi af lesen,</l>
<l>Waren biden halse gebonden;</l>
<l>Ende die andere seiden tien stonden:</l>
<l>"Laet ons vlien ende henen sceden,</l>
<l n="5900">Ende soekewi gereet weden."</l>
<l>Si gingen danen sonder beide:</l>
<l>Niet dore mersch, maer dor heide.</l>
<l>Si merreden lange daer nare;</l>
<l>Ende alsi weder quamen dare</l>
<l n="5905">Waren si soe mager, sonder waen,</l>
<l>Dat si cume consten gestaen.</l>
<l>Maer sine quamen niet al geel:</l>
<l>Daer gebrakere een groet deel.</l>
<l>Ende vanden drien quamer een</l>
<l n="5910">Weder in den mersch, ende el ne geen.</l>
<l>Ende alsi in deser manieren</l>
<l>Weder comen waren ter rastaliren</l>
<l>Drogen si tsners over een soe,</l>
<l>Dat hi alle moesten sceden doe.</l>
<l n="5915">Nu hort Hestors visioen</l>
<l><pb n="41"/>Dien dochte een wonderlic doen:</l>
<l>Hem dochte dat Lanceloet ende hi</l>
<l>In enen setel saten, ende dat si</l>
<l>Van den setele gingen neder</l>
<l n="5920">Ende saten op twee perde weder,</l>
<l>Ende seiden: "Laet ons bewinden</l>
<l>Te sokene dat wi nine vinden."</l>
<l>Ende si reden vele dachvarde.</l>
<l>Daer na stac een man vanden parde</l>
<l n="5925">Lancelote, ende dede hem af</l>
<l>Alle sine cledere, ende gaf</l>
<l>Lancelote een ander cleet doe,</l>
<l>Ende settene op enen esel toe.</l>
<l>Hi quam tere fonteine na dien,</l>
<l n="5930">Die scoenste die hi hadde gesien.</l>
<l>Hi beette neder om drinken,</l>
<l>Ende hi sach dat water ontsinken,</l>
<l>Dat hire doe niet af ne nam,</l>
<l>Ende kerde weder danen hi quam.</l>
<l n="5935">Doe dochte Hestore dat hi vernam</l>
<l>Eens rijcs mans huus, daer hi quam,</l>
<l>Daer brulocht was ende feeste doe.</l>
<l>Hi riep ter porten: "Ontoe, ontoe."</l>
<l>Doen antwerdemen Hestore dese word:</l>
<l n="5940">"Soect andere herberge bat vord.</l>
<l>Gi moet hier van herbergen falgiren:</l>
<l>Men herberget hier in gere maniren</l>
<l>Genen man, dat suldi weten,</l>
<l>Die soe hoge es opgeseten."</l>
<l n="5945">Ende hi sciet danen, van desen</l>
<l>Alse drove alse enech man mach wesen.</l>
<l>Mettesen ward hi soe tongemake,</l>
<l>Dat hire mede werd in wake.</l>
<l>Ende Walewein op dander side</l>
<l n="5950">Mochte nemmer slapen tien tide,</l>
<l>Ende sprac tot Hestore: "Slaepti?"</l>
<l>Hestor seide doen: neen hi.</l>
<l>"Mi hevet," seit hi, "gewecket nu</l>
<l>Een wonderlijc visioen, secgic u,</l>
<l n="5955">Daer ic in minen slape lach."</l>
<l>"Mi gesciede dat selve daer ic lach,"</l>
<l>Seide min her Walewein tote hem,</l>
<l>"Daer ic af in groten wondere bem.</l>
<l>Ic ne werde nemermere</l>
<l n="5960">Te payse, ic ne sal ere</l>
<l>Daer af weten die waerhede."</l>
<l>"Sone sal ic," sprac Hestor, "mede</l>
<l>Vor der tijt dat ic ben vroet</l>
<l>Wat min broder Lanceloet doet."</l>
<l n="5965">Binnen dien dat si in di tale waren</l>
<l>Sagen si daer ene hant baren</l>
<l>Toten ellenboge, mids der dure</l>
<l>Vander capellen, die was tier ure</l>
<l>Bedect met enen samite roet.</l>
<l n="5970">An die hant hinc een breidel bloet,</l>
<l>Ende die hant hilt een kersse daer,</l>
<l>Die bernede doe herde claer,</l>
<l>Ende leet vor hen lieden in ward,</l>
<l>Ende ontvoer hen lieden ter vard,</l>
<l n="5975">Sine wisten nembermer waer.</l>
<l>Si horden ene stemme daer naer,</l>
<l>Die dese worde seide te dier tijt:</l>
<l>"O ridders, die van quaden gelove sijt,</l>
<l>Dese drie dinge, die gi nu</l>
<l n="5980">Hier saget, falgiren an u:</l>
<l>Hier bi en mogedi niet wale</l>
<l>Comen ten aventuren vanden grale."</l>
<l>Si swegen alsi dat horden</l>
<l>Ende temayerden hen vanden worden.</l>
<l n="5985">Doe drogen si beide over een,</l>
<l>Si souden varen onder hen tween</l>
<l>Soeken enegen vroeden man,</l>
<l>Dise vroet mochte maken dan</l>
<l>Van dien dat si hadden gehort,</l>
<l n="5990">Ende daer af beraden vort.</l>
<l>Aldus waren si den nacht daer,</l>
<l>Ende en slipen niet daer naer</l>
<l>Van dat si ontwaket werden soe;</l>
<l>Ende pensden daer embertoe</l>
<l n="5995">Elc om dat hi horde ende sach.</l>
<l>Si voren danen alst was dach,</l>
<l>Soe dat si beneden int dal quamen,</l>
<l>Daer si enen knape vernamen,</l>
<l>Dien si vrageden oft hi kinde</l>
<l n="6000">Enegen hermite daer gehinde,</l>
<l>Oft enech religioen daer bi?</l>
<l>Die knape antwerde: ja hi.</l>
<l>Ende hi wisede hen tien tiden</l>
<l>Een padelijn ter rechter siden,</l>
<l n="6005">Ende seide: "Desen pat nu gaet</l>
<l>Tere hermitagen, die hier boven staet</l>
<l>Op enen berch, sonder waen,</l>
<l>Datter geen paert op mach gaen.</l>
<l>Gi sult den besten man vinden daer,</l>
<l n="6010">Die int lant es verre ende naer."</l>
<l>Die cnape sciet van hen metter spoet.</l>
<l>Daer quam een riddere in haer gemoet,</l>
<l>Die riep op hen lieden mettien,</l>
<l>Alse verre als hise conde gesien,</l>
<l n="6015">Om josteren. Doe seide vort</l>
<l>Mijn her Walewein dese wort:</l>
<l>"Sider dat ic sciet van Carmeloet</l>
<l>Sone vandic man, no clein no groet,</l>
<l>Die joesteren wilde lude oft stille;</l>
<l n="6020">Maer sider dat hi josteren wille</l>
<l>Men sal jegen hem josteren nu."</l>
<l>Hestor seide: "Here, ic bidde u,</l>
<l>Dat gi mi jegen hem laet varen."</l>
<l>Hi seide: "Ine does niet, twaren;</l>
<l n="6025">Maer si dat hi mi af steket,</l>
<l>Mine es niet leet dat gi mi wreket."</l>
<l>Doe liet hi lopen ten ridder waerd,</l>
<l>Ende die riddere weder met groter vaerd,</l>
<l>Soe dat si beide met allen</l>
<l n="6030">Ter eerden neder quamen gevallen.</l>
<l>Walewein was gequetst, ende niet sere;</l>
<l>Maer dander was gequetst mere.</l>
<l>Hi was dorsteken soe onsochte,</l>
<l>Dat hi niet opstaen ne mochte,</l>
<l n="6035">Ende hem dat yser bleef inden lichame;</l>
<l>Des haddi herde grote mesquame.</l>
<l>Alse Walewein dus was ter eerde</l>
<l>Hi spranc op ende vinc ten sweerde</l>
<l>Om te doene proueetse daer.</l>
<l n="6040">Doe dochten dander wesen daer naer</l>
<l>Toter doet gewont. Doe seidi:</l>
<l>"Riddere, gi moet vechten jegen mi,</l>
<l>Oft ic sal u te doet slaen nu."</l>
<l>Die ander seide: "Ic bidde u,</l>
<l n="6045">Dat gi mi ene bede doet,</l>
<l>Want ic cortelike sterven moet."</l>
<l>"Ic saelt gerne doen," antwerde hi.</l>
<l>"Soe biddic u, here, dat gi mi</l>
<l>Hier bi vort tere abdien,</l>
<l n="6050">Daer ic mine sonden moge verlien</l>
<l>Ende min recht mach ontfaen."</l>
<l>Walewein antwerde doe saen:</l>
<l>Hine wiste gene abdie daer.</l>
<l>Die riddere seide doe daer naer:</l>
<l n="6055">"Nemt mi vor u op u part,</l>
<l>Ic sal u wel leiden derward."</l>
<l>Ende min her Walewein dede alsoe,</l>
<l>Ende voerdene tere abdien toe.</l>
<l>Doen si daer binnen quamen</l>
<l n="6060">Die broders van daer binnen namen</l>
<l>Den riddere in haren handen,</l>
<l>Ende hivene vanden perde thanden.</l>
<l>Ende alse dat was gedaen</l>
<l>Hi eischede onsen here saen,</l>
<l n="6065">Ende hi sprac biechte te hant</l>
<l><pb n="42"/>Van al daer hi hem mesdadech an vant;</l>
<l>Ende hi ontfinc doe onsen here.</l>
<l>Doen bat hi oetmodelike sere,</l>
<l>Dat men hem na die sake</l>
<l n="6070">Die glavie saen ute trake.</l>
<l>"Wanen sidi?" seide doe Walewein.</l>
<l>"Ic ben van Arturs hove ende hete Ywain,</l>
<l>Ende ben vander tavelronde,</l>
<l>Ende geporret nu ter stonde</l>
<l n="6075">In ene queste, daer dandere in waren.</l>
<l>Nu hebbic alsoe gevaren,</l>
<l>Biden wille van onsen here,</l>
<l>Ende bi minen sonden, die groet sijn sere,</l>
<l>Dat gi mi hebt gesteken doet,</l>
<l n="6080">Dat ic u vergeve clein ende groet.</l>
<l>Entie here van hemelrike</l>
<l>Moet u vergeven dier gelike."</l>
<l>Alse min her Walewein dat vernam,</l>
<l>Hi was sere drove ende gram.</l>
<l n="6085">Doe sprac min her Ywain: "Wi sidi?"</l>
<l>"Ic ben her Walewein," antwerde hi.</l>
<l>Doen seidi: "Mine roeke dan,</l>
<l>Nadat mi doet heeft so goeden man.</l>
<l>Ic bidde u utermatene sere,</l>
<l n="6090">Als gi te hove comt, live here,</l>
<l>Dat gi mine gesellen groetet nu,</l>
<l>Dire comen selen, des biddic u;</l>
<l>Want het selenre sterven hier of,</l>
<l>Dire nembermer comen int hof;</l>
<l n="6095">Ende segt hen, dat ic bi geselscepe</l>
<l>Bidde, ende bi gerechten bruderscepe,</l>
<l>Dat si mins in hare gebede</l>
<l>Gedinken willen in allen stede."</l>
<l>Alse min her Walewein die glavie trac</l>
<l n="6100">Ute sinen lichame, hi gebrac</l>
<l>Van angwissen ende bleef doet,</l>
<l>Daer min her Walewein om hadde rouwe groet;</l>
<l>Ende hi was begraven daer</l>
<l>In die kerke vorden outaer.</l>
<l n="6105">Walewein ende Hestor waren om di sake</l>
<l>Drove ende sere tongemake.</l>
<l>Si reden wech, dat si vernamen</l>
<l>Ene hermitage. Als sire quamen</l>
<l>Si bonden hare paerde daer</l>
<l n="6110">Ane bome ende gingen op daer naer,</l>
<l>Ende si vonden den goeden man</l>
<l>In sijn hof netelen lesende dan</l>
<l>Om te etene dien dach,</l>
<l>Alse di els gene spise plach.</l>
<l n="6115">Si groettene doe na desen,</l>
<l>Ende hi hietse willecome wesen;</l>
<l>Ende si baden hem alsoe houde,</l>
<l>Dat hise beraden soude</l>
<l>Van stucken daer si ombe quamen.</l>
<l n="6120">Hi seide: "Nu segt in Gods namen."</l>
<l>"Here, wi quamen gereden,"</l>
<l>Sprac Walewein, "nu tere steden,</l>
<l>Daer wi in ene capelle</l>
<l>Vernachten, ic ende min geselle.</l>
<l n="6125">Alse wi daer dus beide lagen</l>
<l>Ende wi daer der rasten plagen,</l>
<l>Onsergelijc geviel daer hi lach,</l>
<l>Dat hi daer een visioen sach."</l>
<l>Ende Walewein telde hem nadien</l>
<l n="6130">Sijn visioen, dat hi hadde gesien,</l>
<l>Ende Hestor tsine te hant.</l>
<l>Doe telden si heme vander hant,</l>
<l>Dier si daer geware worden,</l>
<l>Ende vander spraken die si horden.</l>
<l n="6135">Si baden hem, dat hi hen seide</l>
<l>Van dien sticken die warheide.</l>
<l>Als die goede man verstont die sake</l>
<l>Daersi af waren tongemake,</l>
<l>Hi sprac te Waleweine daer naer:</l>
<l n="6140">"Bider rasteliren die gi saget daer</l>
<l>Es betekent, al sonder waen,</l>
<l>Die tavelronde, seldi verstaen;</l>
<l>Want bedien in deser maniere</l>
<l>Dat roeden sceden die rasteliere,</l>
<l n="6145">Sijn colummen in die tavelronde,</l>
<l>Die de sittene sceden nu ter stonde:</l>
<l>Hier in selewi oetmodechede</l>
<l>Verstaen ende gedoechsamhede,</l>
<l>Die allentijt levende es</l>
<l n="6150">Ende in crachte, sijt seker des;</l>
<l>Ende om datmen op genen dach</l>
<l>Dese twee verwinnen ne mach,</l>
<l>Soe was die tafelronde op beide</l>
<l>Gesticht, op oetmoet ende gedoechsamhede.</l>
<l n="6155">Daer aten uten rastalieren</l>
<l>Hondert ende viftech stieren.</l>
<l>Si aten; maer daer ne was niet</l>
<l>Binnen der mersch, diet wel besiet;</l>
<l>Want hadden si daer gewesen,</l>
<l n="6160">Si hadden haer herten bi desen</l>
<l>Gevoget ter oetmodecheden,</l>
<l>Ende oec ter gedoechsamheden.</l>
<l>Die stiere waren alle tot drien</l>
<l>Scier ende bont alse coen tansien:</l>
<l n="6165">Die stire dat sijn ten stonden</l>
<l>Die gesellen vander tavelronden,</l>
<l>Die bi harre hoverdechede</l>
<l>Ende bi harre luxurien mede</l>
<l>In hoeftsonden sijn soe sere,</l>
<l n="6170">Dat sise nu niet mogen mere</l>
<l>Binnen hen selven nu bedecken,</l>
<l>Sine moet oppenbare uitrecken,</l>
<l>Soe dat si besmet ende bont</l>
<l>Ende vule sijn nu ter stont.</l>
<l n="6175">Ende daer waren drie stierkine,</l>
<l>Die en hadde gene tekine,</l>
<l>Suldi verstaen datter sonder sonde</l>
<l>Sijn si drie vander tafelronde.</l>
<l>Die twee waren scone van dien</l>
<l n="6180">Ende wit; die derde vanden drien</l>
<l>Hadde een teken van smetten ende nemmee.</l>
<l>Dat witter ende scoenre waren die twee</l>
<l>Dan die derde, dat suldi verstaen,</l>
<l>Dats Galaat ende Perchevael, sonder waen,</l>
<l n="6185">Die wit sijn sonder vulhede</l>
<l>Ende sonder enege smette mede;</l>
<l>Ende menne soude hare gelike</l>
<l>Nieweren vinden in al ertrike.</l>
<l>Die derde metter smetten vort,</l>
<l n="6190">Daer bi es betekent Bohort,</l>
<l>Die in sinen magedom hier te voren</l>
<l>Mesdede, alse gi moget horen;</l>
<l>Ende hi beteret soe wel daer naer,</l>
<l>Met sire suverheiden claer,</l>
<l n="6195">Dat al vergeven es nu ten stonden.</l>
<l>Dat die stirkine waren gebonden</l>
<l>Biden halse suldi verstaen in dien,</l>
<l>Dat oetmodicheit es in hen drien</l>
<l>Soe verheven, dat si niet mogen</l>
<l n="6200">Haer halse opheffen hogen:</l>
<l>Dats te secgene, dat heden den dach</l>
<l>Gene hoverde in hen comen mach.</l>
<l>Vort dattie stierkine seiden:</l>
<l>"Laet ons gaen soeken beter weiden</l>
<l n="6205">Dan dese es nu ten stonden,"</l>
<l>Die ridders vander tevelronden</l>
<l>Seiden in sinxendage: "Laet ons gaen</l>
<l>Betere voedinge soeken saen."</l>
<l>Si gingen danen sonder beide,</l>
<l n="6210">Niet dor den mersch, maer dor die heide:</l>
<l>Sine spraken hare biechte niet,</l>
<l>Alsi souden met rechte. Nu siet,</l>
<l>Die ons heren dienst wilt bestaen,</l>
<l>Ende met oetmodecheit vort gaen,</l>
<l n="6215">Ende hem ne setten niet mede</l>
<l><pb n="43"/>In oetmoet, in gedoechsamhede,</l>
<l>Die biden mersch getekent scinen,</l>
<l>Si varen dor heide ende dor wstinen,</l>
<l>Daer blomen no gers ute gaen,</l>
<l n="6220">Dats ter hellenwaerd, sonder waen.</l>
<l>Ende alsi wederquamen doe</l>
<l>Vele gebrakere, verstaet mi hoe:</l>
<l>Dats datter vele selen gebreken</l>
<l>Die in die queste sijn gestreken;</l>
<l n="6225">Ende dire comen selen van desen</l>
<l>Selen so gepijnt ende moede wesen,</l>
<l>Daer gi al dore an verstaen moget</l>
<l>Dat si selen sijn al sonder doget.</l>
<l>Vanden drien sonder smette sal</l>
<l n="6230">Een allene comen van al,</l>
<l>Daer men ane sal horen mogen daer</l>
<l>Wat si hebben verloren, vorwaer,</l>
<l>Die behoren ter tafelronden,</l>
<l>Bi haren vulen hoeftsonden.</l>
<l n="6235">Dattie andere twee nine quamen,</l>
<l>Dat was bider smake die si namen</l>
<l>An die soetheit vanden grale,</l>
<l>Die hen bequam soe wale,</l>
<l>Sine wilder niet af na dien stonden</l>
<l n="6240">Sceden, sint dat sijt hadden vonden.</l>
<l>Vanden inde dat u es gesciet</l>
<l>Vanden drome sone secgic u niet:</l>
<l>En soude u niet oec dogen,</l>
<l>Ende men sout u niet ontkeren mogen."</l>
<l n="6245">Daerna sprac die goede man</l>
<l>In deser maniren Hestore an:</l>
<l>"U dochte," seide hi, "dat Lanceloet ende gi</l>
<l>Van enen setele ginct: nu suldi</l>
<l>Biden setele verstaen meestrie,</l>
<l n="6250">Ende oec mede herscapie.</l>
<l>Dat gire af ginct bediet mede</l>
<l>Minne ende oec weerdechde,</l>
<l>Die u dede ter selver stonden</l>
<l>Dat geselscap vander tavelronden</l>
<l n="6255">Met eren ende met groten love</l>
<l>In des conincs Arturs hove.</l>
<l>Dat gi sciet op twee grote perde,</l>
<l>Dat es scalcheit ende hoverde,</l>
<l>Dat sijn duvels perde, sonder waen.</l>
<l n="6260">Dat gi vort seit: "Laet ons gaen</l>
<l>Ende ons te soekene onderwinden</l>
<l>Dat wi niet selen mogen vinden,"</l>
<l>Dats tgrael, als gi verstaen moget,</l>
<l>Dat u niet en werd getoget</l>
<l n="6265">Om dat gijs niet werdech sijt.</l>
<l>Als gi versceden waerd ter tijt,</l>
<l>Dat Lanceloet van sinen perde vel,</l>
<l>Bi desen mogedi verstaen wel,</l>
<l>Dat hi anevinc oetmodechede.</l>
<l n="6270">Wetstu wie hem dat doen dede?</l>
<l>Die di hoverde sekerlike</l>
<l>Neder warp van hemelrike:</l>
<l>Dat was Jhesus Kerst, die Lancelote soe</l>
<l>Oetmodechde ende brachte daer toe,</l>
<l n="6275">Dat hi beliede sine sonden,</l>
<l>Alse die hem naect sach tien stonden</l>
<l>Van allen dogeden, die dan</l>
<l>Sculdech was te hebbene enech man.</l>
<l>Hi bat Gode genade sere:</l>
<l n="6280">Te hant vercleetdene onse here,</l>
<l>Dat was metter oetmodechede</l>
<l>Ende oec met gedoechsamhede:</l>
<l>Dit es tcleet dat hem onse here gaf,</l>
<l>Daer di wilen te voren quam af.</l>
<l n="6285">Hi settene op enen esel daer naer:</l>
<l>Die esel es, dats oppenbaer,</l>
<l>Die beeste van oetmodecheden;</l>
<l>Dat sceen wel ter selver steden</l>
<l>Daer God quam te Jherusalem:</l>
<l n="6290">Hi hadde enen esel onder hem,</l>
<l>Dien hi daer gereden brachte;</l>
<l>Al was hi van groter machte,</l>
<l>Hine wilde niet tien tiden</l>
<l>Ors no teldende paert riden.</l>
<l n="6295">U dochte, daer gi in slape laecht,</l>
<l>Dat gine den esel riden saecht,</l>
<l>Dat hi tere fonteinen, die hem dochte</l>
<l>Die scoenste die wesen mochte,</l>
<l>Beette om te drinkene daer,</l>
<l n="6300">Ende dat haer di fonteine daer naer</l>
<l>Soe bedecte ter eerden binnen,</l>
<l>Dat hire niet en conde gewinnen;</l>
<l>Ende hi keerde vander steden</l>
<l>Ten setele daer hi of was versceden.</l>
<l n="6305">Die fonteine es van selker nature,</l>
<l>Menne machse te gere ure</l>
<l>Ute gesceppen al hare vloet,</l>
<l>Hoe vele datmer ane doet.</l>
<l>Dese fonteine machmen wale</l>
<l n="6310">Betekenen biden heilegen grale.</l>
<l>Dat gi op u grote part,</l>
<l>Als u dochte, reet altoes vorward,</l>
<l>Dats te secgene dat gi in nide</l>
<l>Sult wesen in allen tide,</l>
<l n="6315">Ende in groter hoverdechede,</l>
<l>Ende in andere hoeftsonden mede;</l>
<l>Ende gine sult niet in mogen</l>
<l>Daer hem theilege grael sal togen;</l>
<l>Ende men sal tot u oec secgen dan:</l>
<l n="6320">"Men heeft hier wat doen van selken man,</l>
<l>Die soe hoge es opgeseten</l>
<l>Als gi sijt;" dat es, suldi weten,</l>
<l>Die in hoverden leget tallen stonden</l>
<l>Ende oec mede in andere hoeftsonden.</l>
<l n="6325">Ende als gi sult te Karmeloet varen</l>
<l>Seldi hebben gedaen luttel orbaren.</l>
<l>Vord vander hant die gi saecht</l>
<l>In uwen drome, daer gi laecht,</l>
<l>Die de kersse enten breidel droech doe,</l>
<l n="6330">Entie stemme die gi horet toe,</l>
<l>Die seide dat in u sonder sparen</l>
<l>Drie dinge gefalgiert waren,</l>
<l>Bider hant saltu karitate verstaen:</l>
<l>Biden roden samite, sonder waen,</l>
<l n="6335">Die gratie vanden heilegen geeste.</l>
<l>Die altoes met grooter feeste</l>
<l>Die karitate gehelset hevet,</l>
<l>Ende die in karitaten levet,</l>
<l>Hi es heet ende bernet binnen</l>
<l n="6340">Altoes met des heilegeest minne.</l>
<l>Biden breidele, sonder waen,</l>
<l>Soutu abstinentie verstaen;</l>
<l>Alsoe alsmen een paert ter stede</l>
<l>Daer men wille leit daer mede,</l>
<l n="6345">Also breidelt die goede kerstine</l>
<l>Met abstinentien die herte sine,</l>
<l>Dat hi der sonden mach ontgaen.</l>
<l>Bider kerssen sultu verstaen</l>
<l>Gode, die almachtech es ende gerecht,</l>
<l n="6350">Die met grotere clarheit verlecht</l>
<l>Allen dengenen die tallen stonden</l>
<l>Aftrecken van hoeftsonden."</l>
<l>"Live here, nu secget mi."</l>
<l>Sprac min her Walewein, "ende waerbi</l>
<l n="6355">Dat wi, die wandelen nu ter uren,</l>
<l>Vinden soe lettel aventuren,</l>
<l>Ende min dan wi waren gewone?"</l>
<l>"Ic saelt u secgen," sprac di gone:</l>
<l>"Die aventuren, die gescien nu</l>
<l n="6360">Sijn betekenessen, seegic u,</l>
<l>Van den heilegen grale, twaren,</l>
<l>Die hen nine willen oppenbaren</l>
<l>Lieden die licgen in sonden:</l>
<l>Sone selen si u nu ten stonden,</l>
<l n="6365">Die sijt ongetrouwe sondaren.</l>
<l><pb n="44"/>Entie aventuren die hem nu baren,</l>
<l>Ne hebt dat niet in uwen wane,</l>
<l>Dat si sijn van lieden doet te slane;</l>
<l>Maer si sijn van geesteliken saken,</l>
<l n="6370">Die beter sijn ende bat smaken."</l>
<l>Walewein seide doe te dien stonden:</l>
<l>"Nadien dat wi sijn in hoeftsonden</l>
<l>Soe varewi over niet dan."</l>
<l>"Gi segt waer." seide die goede man.</l>
<l n="6375">"Het varter vele achter lande,</l>
<l>Die niet selen bejagen dan scande.</l>
<l>Alse lange als gi met hoeftsonden sijt</l>
<l>Indie queste, gine sult niet ter tijt</l>
<l>En gene dinc doen daer gi</l>
<l n="6380">Ere sult mogen bejagen bi."</l>
<l>Ende alsi dat horden si scieden</l>
<l>Vanden goeden man onder hen lieden.</l>
<l>Alsi geporret waren di goede man</l>
<l>Riep Waleweine te heme dan,</l>
<l n="6385">Ende seide tot hem tier steden:</l>
<l>"Her Walewein, het es lanc leden</l>
<l>Dattu riddere heves gewesen,</l>
<l>Ende dune heves niet binnen desen,</l>
<l>Oft cleine, gedient onsen here,</l>
<l n="6390">Ende du best een out boem nu mere;</l>
<l>In di ne es no vrocht no blat.</l>
<l>Het ware tijt dattu pines om dat,</l>
<l>Dattu onsen here wils geven</l>
<l>Die scortse ende datter es bleven:</l>
<l n="6395">Vrucht ende bloessele heeft die viant."</l>
<l>Walewein antwerde te hant:</l>
<l>"Opdat ics mote hadde nu,</l>
<l>Ic sprake gerne jegen u;</l>
<l>Ne mare ic moet volgen nu ter vard</l>
<l n="6400">Minen geselle, die ginder vard.</l>
<l>Tirst dat ic gewinne stade</l>
<l>Salic u comen spreken in rade."</l>
<l>Ende hi voer van hem te hant,</l>
<l>Daer hi sinen geselle vant.</l>
<l n="6405">Ende si reden wech tier ure</l>
<l>Om te soekene aventure,</l>
<l>Gi hebt van desen twee gehort</l>
<l>Nu suldi van Bohorde horen vort.</l>
</div>
<div type="chapter"><head type="chapter">IX. <hi rend="italic">Vanden vogle dien Bohort sach, ende hoe hi vacht jegen Briadanne. </hi></head>
<l>Alse Bohort was, horic tellen,</l>
<l n="6410">Gesceden van sinen gesellen,</l>
<l>Hi reet al toter nonen toe,</l>
<l>Ende hi achterhaelde doe</l>
<l>Een ouden man, die een esel reet,</l>
<l>Met clederen van religione gecleet.</l>
<l n="6415">Hine hadde geselle negene,</l>
<l>No knape, ende hi reet allene.</l>
<l>Bohort ontboet hem goeden dach;</l>
<l>Ende alse hi Bohorde sach</l>
<l>Hi ward te hant geware das,</l>
<l n="6420">Dat hi wandelende ridder was.</l>
<l>Hi hitene willecome wesen.</l>
<l>Bohort vrachde hem na desen:</l>
<l>Wanen hi allene quam doe?</l>
<l>Die goede man antwerde daertoe:</l>
<l n="6425">"Ic come van enen minen seriant,</l>
<l>Dien ic siec nu ter wilen vant</l>
<l>Van ongemake dat hem deert;</l>
<l>Ende ic hebbene gevisenteert;</l>
<l>Ende hi was [met] mi gewone</l>
<l n="6430">Te gane, daer ic hadde te doene."</l>
<l>Die goede man seide: "Wie sidi?"</l>
<l>"Ic ben een riddere," antwerde hi,</l>
<l>"Ende hebbe ene queste bestaen,</l>
<l>Daer ic wel af wilde, sonder waen,</l>
<l n="6435">Dat mi beriede God onse here;</l>
<l>Hets die hogeste die noit ere</l>
<l>Begonnen was, wetic wale:</l>
<l>Hets die queste vanden grale;</l>
<l>Bedie die gene diet sal vinden,</l>
<l n="6440">Onse here die sal heme sinden</l>
<l>Alse vele eren op enen dach</l>
<l>Alse herte wel gepensen mach."</l>
<l>Hi seide: "Gi segt waer van desen:</l>
<l>Hi sal die gecroenste riddere wesen,</l>
<l n="6445">Ende die warechste van allen</l>
<l>Die in die queste nu sijn gevallen.</l>
<l>Hine quamer niet in met sonden</l>
<l>Besmet alse sijn nu ten stonden</l>
<l>Die ongetrouwe sondaren,</l>
<l n="6450">Die in die queste sijn gevaren</l>
<l>Sonder te verbeterne haer leven.</l>
<l>Die queste dire op es geheven</l>
<l>Es Gode te diennen, sonder waen.</l>
<l>Hierbi mogedi wel verstaen</l>
<l n="6455">Dat si doen grote dulhede,</l>
<l>Si weten wel ende horen mede</l>
<l>Datmen hen seget alden dach,</l>
<l>Dat nieman te hemele comen mach,</l>
<l>Het ne si dat hi hem berecke,</l>
<l n="6460">Ende sine sonden niet en decke,</l>
<l>Met biechten: sonder bi desen</l>
<l>En mach nieman gesuverd wesen,</l>
<l>Bedie men mach altehant</l>
<l>Daer mede verjagen den viant.</l>
<l n="6465">Alse die minsce doet hoeftsonde</l>
<l>Hi ontfaet den viant ter stonde,</l>
<l>Ende als hire in hevet geslegen,</l>
<l>Des die liede te vele plegen,</l>
<l>Ende hi te biechten gaet,</l>
<l n="6470">Ende sine penitentie ontfaet,</l>
<l>Hi jaecht dan ute alte hant</l>
<l>Den quaden geest, den viant,</l>
<l>Ende herberget dan onsen here,</l>
<l>Daer hi af ne comet nembermere."</l>
<l n="6475">Hi bat Bohorde alsoe houde,</l>
<l>Dat hi met hem herbergen soude,</l>
<l>Ende hi voer met hem na die dinc,</l>
<l>Daer hine herde wel ontfinc;</l>
<l>Maer hine gaf hem niet, suldi weten,</l>
<l n="6480">Els dan borre ende broet eten,</l>
<l>Ende seide, dat ridders di wouden</l>
<l>Gode dinen, eten souden</l>
<l>Selke spise, niet grote spisen</l>
<l>Die de ridders ten stonden wisen.</l>
<l n="6485">"Nu biddic u," sprac di goede man,</l>
<l>"Dat gi gene spise et vort an</l>
<l>Dat borre ende broet, tot dien,</l>
<l>Dat gi dat grael hebt gesien."</l>
<l>"Wat wetti," seide Bohort doe,</l>
<l n="6490">"Ofter mi staet te comene toe?"</l>
<l>Die goede man seide daer nare,</l>
<l>Dat hi des wel seker ware,</l>
<l>Dat hi een soude wesen van drien,</l>
<l>Die dat geluc soude gescien,</l>
<l n="6495">Dat si dat grael vinden souden.</l>
<l>"Ic sal mi dan also houden."</l>
<l>Seide Bohort toten goeden man,</l>
<l>"Dat ic niet els sal eten vort an</l>
<l>Dan borre ende broet, toter stonden</l>
<l n="6500">Dat wi dat grael hebben vonden."</l>
<l>Des anderdages alsi op was gestaen</l>
<l>Quam die goede man tot Bohorde saen,</l>
<l>Die hem enen witten roc gaf,</l>
<l>Ende dede hem sijn hemde doen af,</l>
<l n="6505">Ende dat hi dien roc drage</l>
<l>Naest sire huut alle dage.</l>
<l>Ende hi dede den roc an daer</l>
<l>Ende ginc in die capelle daernaer,</l>
<l>Ende seinde hem, ende ginc tien stonden</l>
<l n="6510">Te biechten van al sinen sonden</l>
<l><pb n="45"/>Toten goeden man, di wonderde das,</l>
<l>Dat hi van so goeden levene was.</l>
<l>Alse messe geseit hadde die goede man</l>
<l>Hi gaf hem onsen here dan,</l>
<l n="6515">Dien hi met devotie ontfinc;</l>
<l>Ende hi nam orlof na die dinc.</l>
<l>Bohort sciet van hem tier steden</l>
<l>Omtrent none, ende quam gereden</l>
<l>Daer een groet vogel boven hem vloech doe.</l>
<l n="6520">Alsi lange gevlogen hadde soe</l>
<l>Beetti op enen boem daer naer,</l>
<l>Daert droge was, ende ginc staen daer.</l>
<l>Die boem daer die vogel op stont</l>
<l>Was sonder loef ende blat tier stont:</l>
<l n="6525">Ende die vogel hadde gevest</l>
<l>Op dien boem enen nest,</l>
<l>Daer in waren cleine vogelkine;</l>
<l>Dat waren sijns selfs jonskine.</l>
<l>Ende hi sat op sine jonge te hant,</l>
<l n="6530">Die hi allegadere doet vant.</l>
<l>Hi wonde hem selven sonder vorst</l>
<l>Met sinen becke in sine borst,</l>
<l>Ende dat bloet liep ut sinen wonden,</l>
<l>Ende die dode jonge tien stonden</l>
<l n="6535">Ontfingen allegadere dleven</l>
<l>Alsi dat bloet hadden beseven;</l>
<l>Ende hi starf selve mettien.</l>
<l>Ende alse Bohort dat hadde gesien,</l>
<l>Hem hadde wonder van desen,</l>
<l n="6540">Wat tekene het mochte wesen.</l>
<l>Hi voer van danen, daer hi vant</l>
<l>Enen starken tor te hant.</l>
<l>Doen voer hi herbergen daer binnen,</l>
<l>Daer hi was ontfaen met minnen.</l>
<l n="6545">Hi vant ene joncfrouwe daer,</l>
<l>Die scone was ende oppenbaer;</l>
<l>Maer van clederen was si doe</l>
<l>Harde armelike berect alsoe.</l>
<l>Savons alsi waren geseten</l>
<l n="6550">Tere tafelen ombe eten,</l>
<l>Daer bider joncfrouwen sat Bohort,</l>
<l>Daer waren gerechten bracht vort</l>
<l>Van herten, dat men eten soude.</l>
<l>Bohort werd bepenst also houde,</l>
<l n="6555">Dat hi eten soude borne ende broet,</l>
<l>Soe dat hi water ontboet</l>
<l>Ende maecter soppen in daer nare.</l>
<l>Als die joncfrouwe des ward geware</l>
<l>Si bat Bohorde alsoe houde,</l>
<l n="6560">Dat hi ander spise eten soude.</l>
<l>Hi seide: hine ate binnen den dage</l>
<l>Ander spise dan si sage.</l>
<l>Sine wilde jegen sinen wille</l>
<l>Nemmeer secgen ende bleef stille.</l>
<l n="6565">Daerna alsmen hadde geten</l>
<l>Was si bi Bohorde geseten,</l>
<l>Daer si van messeliken saken</l>
<l>Onderlinge beide spraken.</l>
<l>Daer quam een knape in gegaen,</l>
<l n="6570">Die toter vrouwen seide saen:</l>
<l>"Vrouwe, het gaet qualike met u;</l>
<l>U suster heeft gewonnen nu</l>
<l>Twee uwer bestere castele,</l>
<l>Ende daer in verslagen vele,</l>
<l n="6575">Ja, ende alle dire in waren.</l>
<l>Ende mochtse, si soude u sonder sparen</l>
<l>Onterven van al uwen goede,</l>
<l>Gine sijts in sulker hoede,</l>
<l>Dat gi vor margen primetijt</l>
<l n="6580">Van enen riddere vorsien sijt,</l>
<l>Die u wille vor hare verrechten</l>
<l>Ende jegen Briadanne den swerten vechten,</l>
<l>Die vanden goede es here."</l>
<l>Die vrouwe ward wenende sere</l>
<l n="6585">Ende seide wel droeffelike:</l>
<l>"Soete here van hemelrike,</l>
<l>Waeromme lietti enech lant</l>
<l>Oyt comen in mine hant,</l>
<l>Ende ic nu dat selve lant sal</l>
<l n="6590">Sonder redene verlisen al."</l>
<l>Bohort vragede daer nare</l>
<l>Der vrouwen wat hare ware?</l>
<l>Ende si antwerde alsoe houde,</l>
<l>Dat sijt hem gerne secgen soude:</l>
<l n="6595">"Hets waer, dat hilt dit lant</l>
<l>Die coninc Amans in sine hant,</l>
<l>Ende anders lants vele daertoe,</l>
<l>Soedat hi ene vrowe minde doe,</l>
<l>Die ouder was dan ic bem.</l>
<l n="6600">Dien tijt dat si was omtrent hem</l>
<l>Gaf hi hare in haren handen</l>
<l>Die macht van lieden ende van landen;</l>
<l>Ende si hief op sonder sparen</l>
<l>Costumen die niet goet en waren,</l>
<l n="6605">Ende die jegen recht waren mede,</l>
<l>Ende daer bi si sterven dede</l>
<l>Vele van des conincs lieden,</l>
<l>Die daden doe al haer gebieden;</l>
<l>Soe datse die coninc nam hare</l>
<l n="6610">Alsi daer af wiste dat ware,</l>
<l>Ende hi gaf mi in handen</l>
<l>Al di macht van sinen landen.</l>
<l>Ende sider dattie coninc starf</l>
<l>Heeft si mi gedaen menechwarf</l>
<l n="6615">In minen lande scade groet,</l>
<l>Ende mine liede geslegen doet,</l>
<l>Ende wilt mi onterven toe,</l>
<l>En si dat ic daer toe gedoe,</l>
<l>Dat mi enech riddere berechte</l>
<l n="6620">Ende jegen Briadanne vechte."</l>
<l>Doe vragede Bohort hare,</l>
<l>Wie dat die Briadan ware?</l>
<l>"Het es een ontsien man, here,</l>
<l>Ende van groter starcheit sere."</l>
<l n="6625">Bohord seide: "Soe ombiet dan</l>
<l>Uwer suster, dat gi enen man</l>
<l>Hebt vonden, die die bataelge</l>
<l>Over u wille doen, sonder faelge."</l>
<l>Die vrouwe seide doe harde blide:</l>
<l n="6630">"Gi quamt mi hier ter goeder tide,</l>
<l>Die mi sulc beheet hebt gedaen,</l>
<l>Dat gi mi wilt in staden staen.</l>
<l>Nu moet u God van hemelrike</l>
<l>Daer toe hulpen, alse gewaerlike</l>
<l n="6635">Alse dat onrecht es hare."</l>
<l>"Nu ne sijt in genen vare,"</l>
<l>Seide Behort, "alse lange stont</l>
<l>Alsic gans ben ende gesont."</l>
<l>Si ontboet haerre suster also houde,</l>
<l n="6640">Dat si opten naesten dach hebben soude</l>
<l>Enen riddere te primetide,</l>
<l>Die wille comen te stride,</l>
<l>Te vechtene jegen Briadanne,</l>
<l>Alsoe alse die manne</l>
<l n="6645">Wisen souden vanden lande.</l>
<l>Daer was die camp besproken thande.</l>
<l>Dien nacht was Bohorde gedaen</l>
<l>Grote ere daer binnen, sonder waen;</l>
<l>Ende als hi in die camere quam,</l>
<l n="6650">Een rikelijc bedde hi vernam.</l>
<l>Ende hi deetse alle gemene</l>
<l>Ute gaen ende bleef allene,</l>
<l>Ende dede daer sinen bedinge,</l>
<l>Ende ginc licgen na die dinge</l>
<l n="6655">Optie eerde, ende leide sijn hoeft</l>
<l>Op enen coffer, dies geloeft,</l>
<l>Ende bat den here van hemelrike,</l>
<l>Dat hi hem holpe alse gewaerlike</l>
<l>Alse hi om gerechtechede</l>
<l n="6660">Te vechtene ende om getrouwechede</l>
<l><pb n="46"/>Den camp hadde onderstaen daer;</l>
<l>Ende hi ward in slape daer naer.</l>
<l>Daer hi in sinen slape lach</l>
<l>Dochtem dat hi vor hem sach</l>
<l n="6665">Twee vogle; ende van desen</l>
<l>Dochte hem deen al wit wesen,</l>
<l>Ende hadde rechte die gedane</l>
<l>Na gelike van enen swane,</l>
<l>Die ander was sward wonderlike,</l>
<l n="6670">Ende ere crayen gelike;</l>
<l>Ende hi was na sire swarthede</l>
<l>Utermatene scone mede.</l>
<l>Die witte vogel seide: "Wilstu mi</l>
<l>Dinen ic soude geven di</l>
<l n="6675">Alt goet vander werelt te lone,</l>
<l>Ende ic soude di maken also scone</l>
<l>Alsic selve nu ter wilen bem."</l>
<l>"Wie sedi? "Seide Bohort te hem.</l>
<l>"Ne siestu niet wie ic bem?" seidi,</l>
<l n="6680">"Ic ben wit ende scone, secgic di,</l>
<l>Ende scoenre dan du waens." Ende Bohort</l>
<l>Ne antwerde niet een wort,</l>
<l>Ende die vogel sciet van hem daer naer.</l>
<l>Doe seide die swarte vogel daer:</l>
<l n="6685">"Du moets mi margen dinen," seidi;</l>
<l>"Ende hebt niet die swertheit van mi</l>
<l>Onward; al benic sward, mine swarthede</l>
<l>Es beter dan eens anders withede,"</l>
<l>Mettien heeft hise beide verloren.</l>
<l n="6690">Doe quam hem een ander dinc te voren:</l>
<l>Hi quam in een groet huus, dat hem dochte</l>
<l>Dat wel eene capelle wesen mochte,</l>
<l>Daer hi vant sittende enen man</l>
<l>Op enen setel, die hadde dan</l>
<l n="6695">Een verrot stic houts ter rechter side,</l>
<l>Dat soe cranc was tier tide,</l>
<l>Dat met pinen mochte gestaen.</l>
<l>Ter luchter siden haddi, sonder waen,</l>
<l>Twee lylien, daer die ene hare</l>
<l n="6700">Der andere hilt harde nare,</l>
<l>Daer elc anderen tier stede</l>
<l>Af wilde nemen haer withede;</l>
<l>Maer dattie goede man benam</l>
<l>Dattie ene ane die andere nine quam;</l>
<l n="6705">Soe dat quamen onlange daer naer</l>
<l>Van beiden den lylien daer</l>
<l>Bloesel, daer elc vort brochte</l>
<l>Vrucht te vollen, alsem dochte.</l>
<l>Alse dit was sprac tot Bohorde</l>
<l n="6710">Die goede man dese worde:</l>
<l>"Ne ware niet dul, di lite comen</l>
<l>Te bedroeffenessen dese blomen</l>
<l>Om te bescermene dit hout</l>
<l>Van vallen, dat verrot es ende out?"</l>
<l n="6715">"Ja hi," antwerde Bohort doe,</l>
<l>"Want verrot hout doech nieweren toe,</l>
<l>Ende die blomen sijn vele mere</l>
<l>Scoenre dan ic waende ere."</l>
<l>"Nu wachti," seide die goede man,</l>
<l n="6720">"Ofti sulke aventuren comen an,</l>
<l>Dattu niet en laets bederven</l>
<l>Die blomen te gere werven,</l>
<l>Om te hulpene daer bi</l>
<l>Den houte dat verrot si; bedi</l>
<l n="6725">Comtere te grote hitte an,</l>
<l>Dat hout bedervet tehant dan."</l>
<l>Bohort seide dat hi wel omt gone</l>
<l>Gedinken soude, waers te doene.</l>
<l>Ende hi hadde groet wonder van dien</l>
<l n="6730">Visionen, die hi hadde gesien,</l>
<l>Ende si swaerdene daer soe sere,</l>
<l>Hine mochte slapen nembermere.</l>
<l>Hi seinde hem ende ontbeide te dien</l>
<l>Dat hi den dach mochte gesien.</l>
<l n="6735">Ende als hi den dach gesach</l>
<l>Stont hi op van daer hi lach,</l>
<l>Ende ginc opt bedde licgen doe,</l>
<l>Dat nieman soude wanen dat hi soe</l>
<l>Al dien nacht hadde gelegen daer.</l>
<l n="6740">Die vrouwe quam tot hem daer naer,</l>
<l>Ende leide tere capellen Bohorde,</l>
<l>Daer hi den dienst vanden dage horde.</l>
<l>Alse dat was gedaen bat si</l>
<l>Dat hi en lettel ate daer bi</l>
<l n="6745">Hi soude te sekerre wesen.</l>
<l>Bohort antwerde te desen,</l>
<l>Dat hi nine ate, sonder faelge,</l>
<l>Eer hi gedaen hadde di bataelge.</l>
<l>Daerna quamen die kimpen beide</l>
<l n="6750">In enen mersch wel gereide.</l>
<l>Men dede die liede sceden daer,</l>
<l>Entie ridders onderreden hen daer naer.</l>
<l>Si reden al dat si mochten,</l>
<l>Soe dat si elc anderen gerochten.</l>
<l n="6755">Aldus si hen daer onderstaken,</l>
<l>Dat haerre beider scilde braken,</l>
<l>Entie halsberge scorden toe;</l>
<l>En waren di speren niet tebroken doe,</l>
<l>Si waren bleven beide doet.</l>
<l n="6760">Dat gemoet was so fier ende so goet,</l>
<l>Ende si onderhurten hen so heerde,</l>
<l>Dat si beide vielen ter eerde,</l>
<l>Si sprongen beide op ter vart,</l>
<l>Ende elkerlijc trac sijn sward,</l>
<l n="6765">Ende slogen soe ende staken,</l>
<l>Dattie scilde sticken braken.</l>
<l>Bohort vant an hem merre were</l>
<l>Dan hi hadde gewaent ere;</l>
<l>Maer hi wiste wel dat hi int recht was,</l>
<l n="6770">Ende was vele te sekerre das.</l>
<l>Hi begonste hem decken daer naer,</l>
<l>Ende liet den anderen op hem slaen daer</l>
<l>Grote slage, daer hi mede</l>
<l>Hem selven vermoyde daer ter stede:</l>
<l n="6775">Als hi gedoecht hadde gnoech,</l>
<l>Ende dander sinen adem hoge droech</l>
<l>Begonste Bohort dapperlike</l>
<l>Op hem lopen, ende dier gelike</l>
<l>Oft hi noit binnen dien dage</l>
<l n="6780">Hadde geslegen enege slage;</l>
<l>Ende berechtene soe onsochte,</l>
<l>Dat hi hem niet verweren mochte.</l>
<l>Alse Bohort dat hadde vorsien</l>
<l>Hi lach hem vaste an mettien,</l>
<l n="6785">Embertoe ilanc soe mere,</l>
<l>Ende dedene tonder soe sere,</l>
<l>Dat hi vor sine vote vel daer.</l>
<l>Hi troc hem den helm of daer naer</l>
<l>Ende slogene metten apple vanden swaerde</l>
<l n="6790">Dat hi daer af bloetde haerde,</l>
<l>Ende seide hi soudene doet slaen,</l>
<l>Hine liede verwonnen saen.</l>
<l>Hi seide doe hi tswaerd sach bloet:</l>
<l>"Om God, en slaet mi niet doet,</l>
<l n="6795">Ic sekere u hier ende swere,</l>
<l>Dat ic die vrouwe nembermere</l>
<l>Orlogen ne sal na desen."</l>
<l>Ende Bohort liet sijn slaen doen wesen.</l>
<l>Ende alse die ander vrouwe sach</l>
<l n="6800">Dat hare kempe verwonnen lach,</l>
<l>Si waende onteert sijn ende vloe.</l>
<l>Ende alst Bohort sach alsoe,</l>
<l>Hi seide toten genen daer nare,</l>
<l>Diet lant hadden gehouden van hare,</l>
<l n="6805">Hi soutse alte onteren te hant,</l>
<l>Sine ontfingen van hare haer lant</l>
<l>Te hans, vander jonger vrouwen dan,</l>
<l>Ende worden daer af hare man.</l>
<l>Die daer niet wilden doen alsoe</l>
<l n="6810">Waren uten lande gejaget doe.</l>
<l><pb n="47"/>Alse Bohort der vrouwen viande</l>
<l>Tonder gedaen hadde inden lande</l>
<l>Hi voer wech sere pensende vandien</l>
<l>Dat hi in sinen droem hadde gesien,</l>
<l n="6815">Soe dat hi tenen wegescede quam</l>
<l>Daer hi twee gewapende ridders vernam,</l>
<l>Die leitden sinen broder doe</l>
<l>Lyonele, daer hi sach al toe,</l>
<l>Op een groet starc ors tien stonden,</l>
<l n="6820">Sine hande op sine borst gebonden,</l>
<l>In sijn hemde ende broec al naect,</l>
<l>Met dorninen roeden sere mesmaect,</l>
<l>Dat hem dbloet te hondert steden</l>
<l>Neder liep van sinen leden.</l>
<l n="6825">Ende hi gedoget embertoe vort,</l>
<l>Sonder te sprekene enech wort,</l>
<l>Al die slage diemen hem gaf,</l>
<l>Oft hire niet gevoelt hadde af.</l>
<l>Alse Bohort des geware ward</l>
<l n="6830">Ende hi soude varen derward,</l>
<l>Ende sinen broder soude bescarmen</l>
<l>Hort hi lude ropen: "Wacharmen."</l>
<l>Ene joncfrouwe, die hadde groten vaer,</l>
<l>Die een riddere brachte gevord daer.</l>
<l n="6835">Ende alsi Bohorde ward geware</l>
<l>Si pensde doe dat hi ware</l>
<l>Vander queste, ende si riep sere:</l>
<l>"Ic mane u, riddere, live here,</l>
<l>Bider trouwen die gi sculdech sijt</l>
<l n="6840">Hem, dies man gi sijt nu ter tijt,</l>
<l>Dat gi mi hulpt ofte gi moget,</l>
<l>Ende dat gi niet en gedoget</l>
<l>Dat mi dese riddere nu vercrachte,</l>
<l>Die mi wech vort met machte."</l>
<l n="6845">Bohort ward soe teberenteert saen,</l>
<l>Hine wiste wat irst anegaen;</l>
<l>Bedie lite hi sinen broder daer</l>
<l>Alsoe wech voren, hi hadde vaer</l>
<l>Dat hine vord na dien dage</l>
<l n="6850">Nembermer gesont ne sage,</l>
<l>Dat hem sere soude rouwen;</l>
<l>Ende en holp hi niet der joncfrouwen,</l>
<l>Si verlore hare suverhede</l>
<l>Ende worde onteert daer mede</l>
<l n="6855">Bi fauten van hem; ende alte handen</l>
<l>Hief hi op daer sine handen</l>
<l>Ende seide doe oetmodelike:</l>
<l>"Ay soete here van hemelrike,</l>
<l>Wies man ic ben, ic bidde u,</l>
<l n="6860">Dat gi minen broder bescermt nu,</l>
<l>Die die twee ridderen hebben bestaen,</l>
<l>Dat sine niet te doet ne slaen."</l>
<l>Alse die riddere dat gehorde,</l>
<l>Hi rechte hem jegen Behorde,</l>
<l n="6865">Ende hi trac te hant sijn swaerd;</l>
<l>Ende Bohort quam met snelre vard</l>
<l>Ende dede hem groet ongemac;</l>
<l>Want hine dorden lichame stac,</l>
<l>Dat hi moeste vallen daer.</l>
<l n="6870">Bohort seide toter joncfrouwen daer naer:</l>
<l>"Gi sijt van desen verloest nu;</l>
<l>Wat wildi dat ic vort doe dor u?"</l>
<l>"Leitmi," seitsi, "biddic u sere</l>
<l>Daer mi dese riddere nam ere."</l>
<l n="6875">Hi seide: "Ic saelt doen alsoe;"</l>
<l>Ende nam des gewons ridders pert doe,</l>
<l>Ende settese daer op also houde</l>
<l>Ende voretse daer si wesen woude.</l>
<l>Ende si seide tot Bohorde saen:</l>
<l n="6880">"Here gi hebt meer baten gedaen</l>
<l>Dan gi waent, mettien dat gi</l>
<l>Dus hebt hier bescermt mi.</l>
<l>Haddi mi ontfoert, het soude dan</l>
<l>Metten live becocht hebben menech man."</l>
<l n="6885">Bohort vragede hare na desen</l>
<l>Wie die riddere hadde gewesen?</l>
<l>Si seide: "Hi es min rechtswere;</l>
<l>Ende in can geweten, here,</l>
<l>Hone die viant brachte daer toe,</l>
<l n="6890">Dat hi mi woude vercrachten alsoe.</l>
<l>Ende hi sal onteert daer bi wesen,</l>
<l>Dat hijt heeft gedaen in desen."</l>
<l>Binnen dat si spraken al dare</l>
<l>Quamen daer .xij. ridders gevaren,</l>
<l n="6895">Die blide waren tien stonden,</l>
<l>Dat si die joncfrouwe daer vonden,</l>
<l>Ende festeerdense doe sere.</l>
<l>Si seide: "Festeert desen here;</l>
<l>Want min neve hadde onteert mi,</l>
<l n="6900">En hadde God gedaen ende hi."</l>
<l>Si noedenne te vaerne met hen.</l>
<l>Hi antwerde: "God weet, ic ben</l>
<l>Soe onmotech, dat ic mach niet</l>
<l>Bliven, soe wat mins gesciet,</l>
<l n="6905">Mi lagere an te groet verlies.</l>
<l>Ne laet u niet vernoien dies,</l>
<l>Dat ic niet en blive met u.</l>
<l>Ic bleve gerne, mochtic, nu;</l>
<l>Maer ic mochter an verlisen so sere,</l>
<l n="6910">Het soude mi rouwen embermere."</l>
<l>Als hijt hen ontseide soe sere</l>
<l>Si bevaelne doe onsen here;</l>
<l>Ende Bohort keerde na dien</l>
<l>Daer hi sinen broder hadde gesien</l>
<l n="6915">Die ridders leiden daer te voren:</l>
<l>Hine mochter niet af verhoren;</l>
<l>Soe dat hi gemoette in dien doene</l>
<l>Enen man, die sceen van religione,</l>
<l>Die gereden quam een sward part.</l>
<l n="6920">Als hi Bohorde geware ward</l>
<l>Hi seide: "Her riddere, wat soecti?"</l>
<l>"Ic soeke minen broder," seide hi,</l>
<l>"Dien ic sach twee ridders heden</l>
<l>Met roden blouwen ende leden."</l>
<l n="6925">Die man seide: "Bohort, en waendic u</l>
<l>Alte drove niet maken nu,</l>
<l>Ic soudene hier u togen saen."</l>
<l>Alse Bohort dat hadde verstaen</l>
<l>Hi pensde dat hi doet ware,</l>
<l n="6930">Ende weende, ende seide daer nare:</l>
<l>"Ay lieve here, oft hi doet si,</l>
<l>Ic biddu dat gine wiset mi:</l>
<l>Ic salne mi pinen ter eerden te doene</l>
<l>Gelijc dat betaemt eens conincs sone."</l>
<l n="6935">Hi seide doe: "Siettene daer."</l>
<l>Bohort vant licgende daer naer</l>
<l>Enen lichame di verslagen was</l>
<l>Neuwinge; ende hem dochte das,</l>
<l>Dat sijn broeder was; ende daer bi</l>
<l n="6940">Ward hi te hant soe drove, dat hi</l>
<l>In onmacht ter eerden sanc,</l>
<l>Ende daerin bleef licgende lanc.</l>
<l>Alsi spreken mochte hi seide saen:</l>
<l>"Ay live broder, wie heeft dit gedaen?</l>
<l n="6945">Nune werdic blide nembermere,</l>
<l>Enne si dat mi die here</l>
<l>Vertroeste, die es gewone</l>
<l>Te vertroestene alle die gone</l>
<l>In hare noet, in hare pine,</l>
<l n="6950">Daer si in gepijnt plegen te sine.</l>
<l>Live broder, nadat van ons beden</l>
<l>Dat geselscap es gesceden,</l>
<l>Soe bevelic dan onsen here</l>
<l>Mijn meester te sine mere,</l>
<l n="6955">Ende behoedere in alle vresen.</l>
<l>In hebbe nu meer na desen</l>
<l>Te pensene om dinc ne gene</l>
<l>Dan om mine ziele allene."</l>
<l>Ende hi leide den lichame werde</l>
<l n="6960">Opten hals van sinen perde;</l>
<l><pb n="48"/>Ende hi vrachde oft daer ieweren nare</l>
<l>Capelle oft kerchof ware,</l>
<l>Daer hi sinen broder ter eerde</l>
<l>Doen mochte na sine begeerde?</l>
<l n="6965">Die man leidene daer si quamen</l>
<l>Daer si enen groten tor vernamen,</l>
<l>Daer ene kerke vore stont,</l>
<l>Die out ende woeste was ter stont.</l>
<l>Het sceen ene capelle wesen.</l>
<l n="6970">Si namen den lichame na desen</l>
<l>Ende dadene op ene tomme staen.</l>
<l>Bohort liep al omtrent saen,</l>
<l>Ende hi ne vant te gere stede</l>
<l>Cruce no wiwater mede,</l>
<l n="6975">Noch teken dat Gode toe behorde.</l>
<l>Die man seide tote Bohorde:</l>
<l>"Laet ons varen herbergen tramere</l>
<l>Inden tor hier vore, here.</l>
<l>Margen alsic hier gekert bem</l>
<l n="6980">Salic messe doen over hem."</l>
<l>Bohort seide: "Sidi priestere dan?"</l>
<l>"Jaic," antwerde hem die man.</l>
<l>"Berecht mi dan, ic bids u van</l>
<l>Dat ic in enen droem hebbe gesien,</l>
<l n="6985">Ende van anderen saken, des biddic u,</l>
<l>Daer ic in twivele af ben nu."</l>
<l>Doe seidi vanden vogle voren</l>
<l>Toten man, diet gerne wilde horen,</l>
<l>Dien hi int forest hadde gesien.</l>
<l n="6990">Ende hi telde hem van dien</l>
<l>Voglen, dat daer af die een</l>
<l>Wit entie ander sward sceen,</l>
<l>Ende vanden verrotten houte doe,</l>
<l>Ende vanden tween blomen daertoe.</l>
<l n="6995">"Een deel sal te nacht," seide hi,</l>
<l>"Van desen dingen gevallen di,</l>
<l>Ende een ander deel morgen den dach,</l>
<l>Na dien dat ic di secgen mach.</l>
<l>Die vogel die di sprac ane</l>
<l n="7000">In gelike van enen swane,</l>
<l>Dat betekent ene joncfrouwe</l>
<l>Die di mint met goeder trouwe,</l>
<l>Ende sal di versoeken cortelike</l>
<l>Van minnen herde vriendelike.</l>
<l n="7005">Ende wederseitstu hare, si sal saen</l>
<l>Van rouwen sterven, sonder waen.</l>
<l>Die swarte vogel bediet die sonden</l>
<l>Die du sout doen tien stonden</l>
<l>Dattu hare suls ontsecgen</l>
<l n="7010">Dat si di te voren sal lecgen;</l>
<l>Want om vrese van Gode," seide hi</l>
<l>"Noch bi dogeden die es in di</l>
<l>Sone sulstu, lude no stille,</l>
<l>Niet laten te doene haren wille;</l>
<l n="7015">Maer du sulles daer ombe laten al,</l>
<l>Om datmen di suver heten sal,</l>
<l>Ende dattu oec suls daer of</l>
<l>Willen hebben der werelt lof.</l>
<l>Ende daer sal groet quaet af gescien.</l>
<l n="7020">Lanceloet sal sterven bi dien,</l>
<l>Bedie der joncfrouwen mage</l>
<l>Sullen doet slaen, sonder sage;</l>
<l>Ende du suls van beiden bi desen</l>
<l>In derre maniren manslecht wesen</l>
<l n="7025">Alstu oec best van dinen broder,</l>
<l>Dijns vader kint ende dire moder,</l>
<l>Dien du sages in groter noet,</l>
<l>Ende liettene nochtan slaen te doet</l>
<l>Om  te bescermene tier stont</l>
<l n="7030">Ene joncfrouwe, die di nine bestont.</l>
<l>Nu merc in di selven van desen</l>
<l>Welc merre scade hadde gewesen,</l>
<l>Dat heden der joncfrouwen ware</l>
<l>Haer suverheit genomen dare,</l>
<l n="7035">Soe dat dijn broder nu es doet,</l>
<l>Die van vromecheiden wel was genoet</l>
<l>Den besten riddere van ertrike.</l>
<l>Het ware beter, sekerlike,</l>
<l>Dat alle die joncfrouwen van desen</l>
<l n="7040">Lande ontsuvert hadden gewesen."</l>
<l>Alse Bohort des mans worde verstoet,</l>
<l>Die hi hilt over waerrechtech ende goet,</l>
<l>Hine wiste wat doen; ende die man</l>
<l>Sprac aldus Bohorde an:</l>
<l n="7045">"Du heves vanden drome gehort:</l>
<l>Besie wel, nu staet an di vort</l>
<l>Lanceloets leven ende sine doet."</l>
<l>Bohort antwerde heme al bloet:</l>
<l>"En es gene dinc, in soutse bestaen</l>
<l n="7050">Eric Lancelote liete doet slaen."</l>
<l>Hi seide: "Dat soutu saen sien."</l>
<l>Hi leitdene inden tor na dien,</l>
<l>Daer hi ridders ende joncfrouwen vant,</l>
<l>Dine alle wel onthaelden te hant.</l>
<l n="7055">Ende alse hi ontwapent was</l>
<l>Si daden hem bringen, sijt seker das,</l>
<l>Enen diren mantel ende rike,</l>
<l>Ende dadene sitten chierlike;</l>
<l>Ende si daden hem feeste so groet,</l>
<l n="7060">Dat hi den rouwe van sijns broder doet</l>
<l>In enen groten dele vergat bi dien.</l>
<l>Mettien heeft hi ene joncfrouwe gesien,</l>
<l>Die hem soe scone wesen dochte,</l>
<l>Dat gene scoenre wesen mochte</l>
<l n="7065">Ende chierliker gecleet daer toe.</l>
<l>Een riddere seide tot hem doe:</l>
<l>"Siet hier ene joncfrouwe comen nu,</l>
<l>Daer wi mede sijn, secgic u,</l>
<l>Die de scoenste vander werelt es,</l>
<l n="7070">Entie rijcste, des sijt gewes,</l>
<l>Ende die u gemint heeft mere</l>
<l>Dan enege dede noit ere;</l>
<l>Ende noit doen wilde in haren sinne</l>
<l>Anders mans dan uwe minne;"</l>
<l n="7075">Soe dat hem tescoffirde Bohort</l>
<l>Alsi horde des ridders wort,</l>
<l>Hi grotese, ende si hem weder,</l>
<l>Ende si saten beide gader neder,</l>
<l>Soe dat si van messeliken saken</l>
<l n="7080">Onderlinge beide spraken;</l>
<l>Ende si versochtene van minnen dan,</l>
<l>Want si mindene boven alle man;</l>
<l>Ende wilde hi met allen sinne</l>
<l>Hare geven sine minne,</l>
<l n="7085">Si souden maken cortelike</l>
<l>Den rijcsten man van ertrike.</l>
<l>Bohort was tescoffirt daer mede,</l>
<l>Alse die sine suverhede</l>
<l>In gere manieren brake doe,</l>
<l n="7090">Ende wistere wat op antwerden toe.</l>
<l>"Ne suldi niet doen," seitsi, "Bohort</l>
<l>Dat ic an u versoeke vort?"</l>
<l>Hi seide: "En es soe rike vrouwe</l>
<l>In die werelt, bi mire trouwe,</l>
<l n="7095">Dies wille ic hier af doen woude:</l>
<l>Hets ene dinc dimen nine soude</l>
<l>Ane mi versoeken, dat secgic u,</l>
<l>In den poente datic ben nu.</l>
<l>Mijn broder es heden verslegen doet,</l>
<l n="7100">In weet hoe, des hebbic rouwe groet."</l>
<l>Si seide: "En mindic u niet mere</l>
<l>Dan man wijf minde noit ere,</l>
<l>In hadde u niet versocht des;</l>
<l>Want en gene costume en es,</l>
<l n="7105">Dat die wijf versoeken den man,</l>
<l>Al mint sine sere nochtan;</l>
<l>Maer die grote scoenheide van u</l>
<l>Heeft mi hiertoe gedwongen nu,</l>
<l>Dat ic u moet bidden dat gi</l>
<l n="7110">Tnacht wilt slapen bi mi."</l>
<l><pb n="49"/>Hi seide: "Wat mins gesciet,</l>
<l>Des en salic altoes doen niet."</l>
<l>Ende alsi sine worde verstont</l>
<l>Si toende groten rouwe ter stont;</l>
<l n="7115">Ende alsi hare des bedochte,</l>
<l>Dat sine niet verwinnen mochte:</l>
<l>"Gi hebt mi gebracht daer toe,</l>
<l>Bi uwen ontsecgene," seit si doe,</l>
<l>"Dat ic vor u sal sterven hier thant."</l>
<l n="7120">Doe nam sine daer metter hant</l>
<l>Ende leitdene doe ter dure,</l>
<l>Ende seide: "Gi sult sien nu ter ure</l>
<l>Hoe dat ic hier sterven sal."</l>
<l>Hi bleef daer alsi hem beval.</l>
<l n="7125">Si ginc opten casteel daer nare,</l>
<l>Ende .xij. daer met hare;</l>
<l>Ende alsi waren comen daer</l>
<l>Sprac ene joncfrouwe daer naer,</l>
<l>Die Pallada hiet: "Ay armen,</l>
<l n="7130">Here, laet u ons ontfarmen,</l>
<l>Ende laet onser vrowen wille gescien;</l>
<l>Bedie, falgierdi ons van dien,</l>
<l>Wi selen ons dan met allen</l>
<l>Alle neder laten vallen</l>
<l n="7135">Vore onser vrouwen ogen;</l>
<l>Bedie wine mogen niet gedogen</l>
<l>Te siene onser vrouwen doet.</l>
<l>Ende ic segt u oec al bloet,</l>
<l>Laetti ons allen bederven</l>
<l n="7140">Ende om dus cleinen dinc sterven,</l>
<l>Dat noit riddere en dede</l>
<l>Alsoe grote ongetrouwechede."</l>
<l>Hem ontfarmde sere van desen:</l>
<l>Si dochten hem edele wive wesen;</l>
<l n="7145">Niet bedi hine hadde liver dat si</l>
<l>Hare zielen verloren dan hi;</l>
<l>Ende seide dat altoes van dien</l>
<l>Haer wille niet mochte gescien.</l>
<l>Alsijt horden si lieten met allen</l>
<l n="7150">Hen allegader nedervallen;</l>
<l>Ende als hi dat hadde gesien</l>
<l>Hi seinde hem, al gescoffiert van dien.</l>
<l>Ende hi horde omtrent hem daer</l>
<l>Soe groten luut ende nose daer naer,</l>
<l n="7155">Ofter die duvle vander hellen al</l>
<l>Waren, daer was soe groet gescal.</l>
<l>Ende hine sach niet van al dien</l>
<l>Dat hi daer te voren hadde gesien;</l>
<l>Sonder sine wapine vant hi daer:</l>
<l n="7160">Ende die capelle was niet vor waer,</l>
<l>Daer hi wel in waende vor desen</l>
<l>Dat sijn broder in doet hadde gewesen.</l>
<l>Alse hi dit sach, hi seide te hant:</l>
<l>"Ic wane wel dit was die viant;"</l>
<l n="7165">Ende dat hijt hadde gedaen dat hi</l>
<l>Hem wilde distorberen daer bi;</l>
<l>Ne mare dat hi van dire dinc</l>
<l>Bider macht van onsen here ontginc;</l>
<l>Ende hi dancte daer af sere</l>
<l n="7170">God onsen liven here,</l>
<l>Dat hine bi sire genadechede</l>
<l>Den viant verwinnen dede.</l>
<l>Ende daer hi waende te dien stonden</l>
<l>Sinen broder doet hebben vonden</l>
<l n="7175">Ne vant hi niet min no mere.</l>
<l>Doe was hi blider dan hi was ere,</l>
<l>Ende hi wiste wel bidien,</l>
<l>Dat al niet was, dat hi hadde gesien.</l>
<l>Ende hi wapende hem te hant</l>
<l n="7180">Ende sciet danen vanden viant,</l>
<l>Die daer te wandelne plach doe;</l>
<l>Ende reet danen embertoe,</l>
<l>Dat hi soe verre gereden quam,</l>
<l>Daer hi ene witte abdie vernam,</l>
<l n="7185">Daer hi wel ontfaen was om das,</l>
<l>Datmen pensde dat hi vander queste was.</l>
<l>Hi bat enen broder daer naer,</l>
<l>Dat hine soude leiden daer</l>
<l>Hi den vroetsten man spreken mochte,</l>
<l n="7190">Die hem daer binnen wesen dochte.</l>
<l>Die broder seide also houde</l>
<l>Dat hine toten abt leiden soude.</l>
<l>Hi leitdene daer hi den abt vant;</l>
<l>Ende hi keerde weder te hant.</l>
<l n="7195">Die abt vrachdem wie hi ware?</l>
<l>Ende hi berechtes hem daer nare,</l>
<l>Ende seide hem vord met allen</l>
<l>Hoe hem die dinge waren gevallen.</l>
<l>Alse die goede man dat horde</l>
<l n="7200">Hi seide doe tote Bohorde:</l>
<l>"In hadde niet gewaent vor desen</l>
<l>Dat enech riddere hadde gewesen,</l>
<l>Vander oude alse gi sijt nu,</l>
<l>Soe starc, alsic vinde u,</l>
<l n="7205">In die gratie van onsen here.</l>
<l>Ine mach u niet tavontmere</l>
<l>Beraden van dat gi vraget mi;</l>
<l>Nemare mergen ic hope suldi</l>
<l>Van mi, soe ic best can, beraden wesen."</l>
<l n="7210">Ende si scieden dus na desen.</l>
<l>Sanderdages quam toten abt Bohort</l>
<l>Alse hi messe hadde gehort,</l>
<l>Ende hi telde hem van dien,</l>
<l>Dat hi in die queste hadde gesien</l>
<l n="7215">Wakende ende slapende mede,</l>
<l>Ende bat hem aldaer ter stede,</l>
<l>Dat hi hem die betekeningen</l>
<l>Seide van allen dien dingen.</l>
<l>Die goede man seide hem saen:</l>
<l n="7220">"Bohort, alse gi had ontfaen</l>
<l>Corpus domini, gi vort tier tijt</l>
<l>In die queste, daer gi nu in sijt.</l>
<l>Gi had onlange gereden,</l>
<l>Dat u togede tere steden</l>
<l n="7225">Die soete here van hemelrike</l>
<l>Alse in eens vogels gelike.</l>
<l>Die vogel op enen boem sat,</l>
<l>Die was sonder vrocht ende blat:</l>
<l>Hi besach sine vogelkine,</l>
<l n="7230">Die waren sine jongekine;</l>
<l>Ende alse hise te doet vant</l>
<l>Hi wonde hem selven te hant</l>
<l>Metten becke in sine borst,</l>
<l>Datter dbloet ut liep sonder vorst,</l>
<l n="7235">Soe dattie vogel starf sonder blijf,</l>
<l>Ende sine joncskine ontfingen dlijf.</l>
<l>Nu wilstu daeraf berecht wesen</l>
<l>Wat betekent mach sijn bi desen.</l>
<l>Biden vogle es, sekerlike,</l>
<l n="7240">Betekent onse here van hemelrike,</l>
<l>Die den minsche na sine gelike</l>
<l>Maecte ende sciep properlike;</l>
<l>Ende alse die minsce gesceden was</l>
<l>Uten ertschen paradise dor das,</l>
<l n="7245">Dat hi hadde mesdaen, hi quam te hant</l>
<l>In die werelt, daer hi die doet in vant;</l>
<l>Bedie in die werelt ne was</l>
<l>Geen leven, sijt seker das.</l>
<l>Die boem sonder vrucht ende blat,</l>
<l n="7250">Daer af saltu verstaen dat</l>
<l>Die werelt es betekent bi,</l>
<l>Daer niet in was, secgic di,</l>
<l>Dan ermoede tallen uren,</l>
<l>Ende oec mede quade aventuren.</l>
<l n="7255">Die joncskine, sekerlike,</l>
<l>Waren die liede van ertrike,</l>
<l>Die alle doe waren verloren</l>
<l>Enter hellen waren hier te voren.</l>
<l>Ende als die Godssone ten bome quam,</l>
<l n="7260">Dat was als hi anden cruce clam,</l>
<l><pb n="50"/>Ende gesteken was in die side,</l>
<l>Datter dbloet ut liep: tier tide</l>
<l>Ontfingen die arme [liede] dat leven,</l>
<l>Dat hen biden blode was gegeven,</l>
<l n="7265">Ja, die sine werke hadden gedaen;</l>
<l>Ende hi tracse uter hellen saen,</l>
<l>Daer ane droefheit was ende es,</l>
<l>Ende ewelike sal sijn, sijts gewes.</l>
<l>Dese goetheit dede God dor di</l>
<l n="7270">Teser werelt, ende dore mi,</l>
<l>Ende dor alle sondaren.</l>
<l>Quam hi hem daer oppenbaren</l>
<l>In eens vogels gelikenesse,</l>
<l>Om datti ene gedinkenesse</l>
<l n="7275">Dire herten soude comen inne,</l>
<l>Te stervene dore sine minne.</l>
<l>Daerna leitdi di alte hant</l>
<l>Ter vrouwen, die[r] al sijn lant</l>
<l>Hadde bevolen die coninc Aman.</l>
<l n="7280">Hort die betekenesse daer an:</l>
<l>Aman es die here van hemelrike,</l>
<l>Die dus coninc es in ertrike,</l>
<l>Daer meer soetheiden es an</l>
<l>Dan in enegen eertscen man.</l>
<l n="7285">Ene andere vrouwe, die dat lant</l>
<l>Eer hadde gehad in haer hant</l>
<l>Orlogede optie vrouwe ter stont.</l>
<l>Gi vacht over hare ende verwont.</l>
<l>Hord daer af dat beteken nu:</l>
<l n="7290">Onse here hadde getoget u,</l>
<l>Dat hi dor u storte sijn bloet;</l>
<l>Daerna gaf hi u herte ende moet,</l>
<l>Dat gi over die vrowe vacht saen,</l>
<l>Daer die heilege kerke bi es verstaen,</l>
<l n="7295">Dats onse gelove, onse kerstenhede.</l>
<l>Bider andere vrowen, verstaet mede</l>
<l>Den viant, die nacht ende dach</l>
<l>Ons orloget waer dat hi mach.</l>
<l>Als gi verstont der vrouwen sake,</l>
<l n="7300">Daer si af was tongemake,</l>
<l>Gi naemt den camp over di gone.</l>
<l>Dat waerdi sculdech te doene</l>
<l>Om dat gi Goeds riddere sijt,</l>
<l>Ende sijt gehouden talre tijt</l>
<l n="7305">Te bescermene altoes sterke</l>
<l>Met uwer macht die heilege kerke.</l>
<l>Tot u quam op dien nacht besien</l>
<l>Die heilege kerke, ende al om dien</l>
<l>In eens droefs wijfs gelike,</l>
<l n="7310">Die u clagede droeffelike</l>
<l>Datmen hare onrecht dede</l>
<l>Ende nam hare ervechtechede.</l>
<l>Sine quam niet gecleet met siden,</l>
<l>None togede met den bliden;</l>
<l n="7315">Maer si quam in groter droefheden</l>
<l>Ende gecleet met swerten cleden</l>
<l>Om den toren die hare kinder</l>
<l>Daden merre ende minder;</l>
<l>Dat sijn besondechde kerstine,</l>
<l n="7320">Dat haer kinder [sculdech] sijn te sine,</l>
<l>Ende gelijc hare moder hare</l>
<l>Altoes [sculdech] te houdene waren.</l>
<l>Si doen hare altoes pine ende toren;</l>
<l>Hier bi quam si di te voren</l>
<l n="7325">In droefs wijfs gelike, dat di</l>
<l>Hars ontfermen soude daer bi.</l>
<l>Biden vogle, die di sprac ane</l>
<l>In die gelike van enen swane,</l>
<l>Soe sulstu verstaen den viant.</l>
<l n="7330">Al was hi buten wit, dat verstant,</l>
<l>Hi was binnen sward, sonder waen.</l>
<l>Hier bi soutu dypocriten verstaen,</l>
<l>Die buten goet scinen sere</l>
<l>Ende alsoe dinende onsen here;</l>
<l n="7335">Maer binnen sijn si tallen stonden</l>
<l>Sward ende vuel van quaden sonden,</l>
<l>Daer si te meneger stede</l>
<l>Die wereld bedriegen mede.</l>
<l>Die vogel die oec quam daer bi,</l>
<l n="7340">Slapende ende wakende vor di,</l>
<l>Dat was die viant in sinen done,</l>
<l>Die in gelike van religione</l>
<l>Tote di quam ende seide al bloet</l>
<l>Dattu dinen broder liets slaen doet,</l>
<l n="7345">Daer hi di qualike loech an;</l>
<l>Dijn broder es noch levende man.</l>
<l>Maer hi seit di daer bi,</l>
<l>Om dat hi wilde trecken di</l>
<l>Te dulheiden ende te luxuren,</l>
<l n="7350">Om di te bringene te dier uren</l>
<l>In hoeftsonden in dier manieren,</l>
<l>Om dat hi di wilde doen falgiren</l>
<l>Vanden aventuren vanden grale,</l>
<l>Ende di verladen daer al te male.</l>
<l n="7355">Nu hevestu dese dinge verstaen,</l>
<l>Ende ic sal u secgen saen</l>
<l>Vanden verrotten houte, dattu sages,</l>
<l>Ende vanden blomen, daer du lages.</l>
<l>Die verrotte stoc, sijt seker des,</l>
<l n="7360">Dats dat Lyoneel dijn broder es</l>
<l>Sonder doget, ende in genen kere</l>
<l>Gene doget hevet in onsen here.</l>
<l>Die verrotheide es een tekijn</l>
<l>Van vervultheden der sonden sijn,</l>
<l n="7365">Daer hi op hopet nacht ende dach,</l>
<l>Daer menne wel bi heten mach</l>
<l>Een verrot stic houts, sonder waen.</l>
<l>Biden .ij. blomen sulstu verstaen</l>
<l>Twee roeden: die ene van dien</l>
<l n="7370">Betekent die riddere jegen wien</l>
<l>Gi gisteren vocht ende wondet;</l>
<l>Entie joncfrouwe die gi met hem vondet,</l>
<l>Die gi bescuddet bi uwer goede,</l>
<l>Dat betekent di ander roede.</l>
<l n="7375">Dene blome was der andere naer,</l>
<l>Dat was die riddere, die daer</l>
<l>Die joncfrouwe wilde vercrichten dan;</l>
<l>Maer datse sciet die goede man,</l>
<l>Dat was God, die niet gedogen woude</l>
<l n="7380">Datse haer suverheit verlisen soude,</l>
<l>Ende bracht u daer, dat si bi u alsoe</l>
<l>Haer suverhede behilt doe.</l>
<l>Die man seide tot u daer nare,</l>
<l>Dattie gene wel dul ware,</l>
<l n="7385">Die die .ij. blomen teneger werven</l>
<l>Dor een stic verrot houts liet sterven.</l>
<l>Bohort, du daets soe, sonder wanc,</l>
<l>Des hi di weet wel groten danc.</l>
<l>Du sages oec leiden dinen broder,</l>
<l n="7390">Dijns vader kint ende dire moder;</l>
<l>Ende si riep genaden op di,</l>
<l>Ende si verwandi daerbi,</l>
<l>Dattu hads ontfermechede</l>
<l>Op hare ter selver stede,</l>
<l n="7395">Ende du liets naturlike minne</l>
<l>Achter bliven, te dinen gewinne,</l>
<l>Om die minne van onsen here,</l>
<l>Die di dies dankede so sere,</l>
<l>Dattie ridders die hadden onder hant</l>
<l n="7400">Doet vielen doe altehant,</l>
<l>Die dinen broder leitden tien stonden;</l>
<l>Ende u broder ward ontbonden</l>
<l>Ende dede sine wapene an,</l>
<l>Ende voer in sine queste dan,</l>
<l n="7405">Daer gi cortelike hier nare</l>
<l>Af sult horen niemare.</l>
<l>Vandien, dattu uten blomen</l>
<l>Blade ende vrucht sages comen,</l>
<l>Dats [dat] vanden riddere hier naer</l>
<l n="7410">Groet geslechte sal comen daer:</l>
<l><pb n="51"/>Soe saelt vander joncfrouwen na desen.</l>
<l>Ende had si ontsuvert gewesen,</l>
<l>Si waren beide gelike doet daer bi.</l>
<l>Ende al datte belettet gi,</l>
<l n="7415">Daer men u bi mach te hant</l>
<l>Wel houden over ons heren seriant."</l>
<l>Bohort seide: "Gi hebt mi wel berecht nu."</l>
<l>Die goede man seide: "Ic bidde u,</l>
<l>Dat gi bid onsen here over mi."</l>
<l n="7420">Ende nadien soe scieden si,</l>
<l>Ende Bohort voer tsire questen ward,</l>
<l>Ende gemoette in sine vard</l>
<l>Enen knape, dien hi daer nare</l>
<l>Vragede doe om niemare.</l>
<l n="7425">Die knape antwerde also houde,</l>
<l>Dat opten anderen dach wesen soude</l>
<l>Een tornoy vor enen casteel daer;</l>
<l>Ende hi wijsdene hem daer naer.</l>
<l>"Van wat lieden sal hi wesen?"</l>
<l n="7430">Die knape seide na desen:</l>
<l>"Die vrouwe van desen castele</l>
<l>Salre hebben ridders vele,</l>
<l>Die selen, hordic visieren,</l>
<l>Jegen den grave van Plamen torniren."</l>
<l n="7435">Hi pensde dat hire bliven woude,</l>
<l>Oft daer sijn broder iet wesen soude,</l>
<l>Oft enech man quame dare,</l>
<l>Die hem daer af seide dat ware.</l>
<l>Hi reet so verre, dat hi vernam</l>
<l n="7440">Ene hermitage. Als hire quam</l>
<l>Vant hi Lyonele sinen broder daer.</l>
<l>Hi spranc van sinen perde daer naer,</l>
<l>Ende was herde blide tien stonden</l>
<l>Dat hi sinen broder hadde vonden.</l>
<l n="7445">Alse Lyonel sinen broeder siet</l>
<l>Hi kintene, maer hine verport hem niet,</l>
<l>Ende seide: "En es bi u niet bleven,</l>
<l>Dat ic nine verloes min leven,</l>
<l>Daer mi .ij. ridders vorden gebonden</l>
<l n="7450">Ende gine volget mi niet ten stonden,</l>
<l>Ende voert ere joncfrouwen te staden staen,</l>
<l>Die een riddere hadde gevaen,</l>
<l>Ende liet mi in vresen vander doet.</l>
<l>Noit en dede ontrouwe so groet</l>
<l n="7455">Jegen sinen broder enech man.</l>
<l>In versekere u nieweren vort an</l>
<l>Vander doet nu ter wilen jegen mi,</l>
<l>Bedie gi hebbets verdient bedi."</l>
<l>Alse Bohort dat alsoe vernam,</l>
<l n="7460">Dat sijn broder op hem was gram,</l>
<l>Hi leide te gadere sine hande</l>
<l>Ende bat hem genade te hande;</l>
<l>Knilende over sine knien</l>
<l>Bat hi hem genade van dien</l>
<l n="7465">Dat hem te hemwaerd was gesciet.</l>
<l>Hi seide, hine daets niet.</l>
<l>Lyoneel wapende hem ter vard</l>
<l>Ende sat daerna op sijn part,</l>
<l>Ende hi seide altehant: "Bohort,</l>
<l n="7470">Wacht u jegen mi nu vort,</l>
<l>Bedie ic sal u doden nu,</l>
<l>Magic te boven comen van u;</l>
<l>Want gi dongetrouste ridder sijt,</l>
<l>Die oit quam teneger tijt</l>
<l n="7475">Van alse goden man alse was onse vader,</l>
<l>Die ons wan beidegader.</l>
<l>Sit op u part, oft ic sal u</l>
<l>Doet slaen te voet als gi sijt nu."</l>
<l>Alse Bohort hevet vernomen</l>
<l n="7480">Dat hem te vechtene toe es comen,</l>
<l>Hi viel neder echt nadien</l>
<l>Anderwerven over sine knien</l>
<l>Vore sijns broder perts voete,</l>
<l>Ende seide tot hem: "ay soete</l>
<l n="7485">Broder, ic bidde u dat gi</l>
<l>Dese mesdaet vergevet mi.</l>
<l>Gedinct in uwer herten binnen,</l>
<l>Broder, vander groter minnen,</l>
<l>Die beide lude ende stillekine</l>
<l n="7490">Tuscen ons tween es sculdech te sine."</l>
<l>Wat dattere Bohort seide toe,</l>
<l>En mochte niet dieden doe;</l>
<l>Want Lyoneel drogene ter eerde</l>
<l>Metter borst van sinen peerde,</l>
<l n="7495">Ende daer hi lach averrecht ter neder</l>
<l>Reet hi daer over hem wech ende weder,</l>
<l>Soe dat hi in onmacht vel,</l>
<l>Ende waende te hant sterven wel</l>
<l>Sonder biechte; want hi soe onsochte</l>
<l n="7500">Was berect, dat hi niet op ne mochte.</l>
<l>Doe beette Lyoneel ter eerden saen,</l>
<l>Ende wilde hem dat hoeft afslaen:</l>
<l>Doe quam die hermite gelopen vort,</l>
<l>Die haer tale al hadde gehort,</l>
<l n="7505">Ende liet hem vallen op Bohorde,</l>
<l>Ende seide doe dese worde;</l>
<l>"Ay edel riddere, hebt genaden</l>
<l>Uwes broeder van sinen mesdaden.</l>
<l>Sladine doet nu ten stonden,</l>
<l n="7510">Gi sult sterven van sonden.</l>
<l>Hi es een die beste ridder die levet."</l>
<l>Lyoneel antwerde gevet:</l>
<l>"Vrient, ginc vliet van hem saen</l>
<l>Ic sal u selven te doet slaen."</l>
<l n="7515">Hi seide: "Ic hebbe liver dat gi</l>
<l>Mi doet slaet dan hem, bedi</l>
<l>Het ware merre scade van hem</l>
<l>Dan van mi, die een out man bem."</l>
<l>Hi ginc op Bohorde licgen mettien.</l>
<l n="7520">Alse Lyoneel dat hadde vorsien</l>
<l>Hi verhief dat swaerd met felheit groet</l>
<l>Ende sloech den hermite doet.</l>
<l>Ende als hi dat hadde gedaen</l>
<l>Trac hi den broder den helm af saen,</l>
<l n="7525">Ende hadde hem thoeft af geslegen,</l>
<l>Maer dat doe quam daer jegen</l>
<l>Calogrenant ten selven stonden,</l>
<l>Een riddere vander tafelronden,</l>
<l>Dien God selve sinde dare.</l>
<l n="7530">Ende als hi ward geware</l>
<l>Des hermiten die daer doet lach,</l>
<l>Hem hads wonder, ende hi sach</l>
<l>Dat Lyoneel wilde Bohorde doet slaen,</l>
<l>Ende hi beette vanden perde saen,</l>
<l n="7535">Ende trac Lyonele achter ward,</l>
<l>Ende vragede hem metter vart</l>
<l>Oft hi uten sinne ware,</l>
<l>Dat hi doet wilde slaen dare</l>
<l>Sinen broder, die es der bester een,</l>
<l n="7540">Die noit die sonne besceen:</l>
<l>Dit ne gedogede geen goet man.</l>
<l>"Hoe suldine bescudden dan?"</l>
<l>Seide Lyoneel tot hem doe.</l>
<l>Calogranant antwerder toe:</l>
<l n="7545">"Eest al in neernst," sprac Calogranant,</l>
<l>"Dat gine wilt doet slaen te hant?"</l>
<l>"Jaet," antwerde Lyoneel daer,</l>
<l>Ende begonste hem weder oplopen naer.</l>
<l>Ende Calogrenant spranc vort</l>
<l n="7550">Ende seide tote heme dese wort:</l>
<l>"Loepti uwen broder meer op nu,</l>
<l>Ic sal selve vechten jegen u."</l>
<l>Alse Lyoneel die tale verstont,</l>
<l>Hi sloech op Calogrenante ter stont,</l>
<l n="7555">Ende hi sette hem daer ter were.</l>
<l>Si vochten lange ende sere,</l>
<l>Dat Bohort bequam daer hi lach.</l>
<l>Ende als hi die .ij. vechten sach</l>
<l>Hi waser af in anxste groet;</l>
<l n="7560">Bedie worde Lyoneel geslegen doet,</l>
<l><pb n="52"/>Hine worde nembermeer blide;</l>
<l>Ende worde Calogrenant op dander side</l>
<l>Doet geslegen van Lyonele,</l>
<l>Hi soude hebben van dien dele</l>
<l n="7565">Ene ewelike grote scande;</l>
<l>Want hi wel wiste ende cande</l>
<l>Dat Calogrenant niwer om el</l>
<l>Dan om sinen wille in den twest vel.</l>
<l>Dus was hi tonpaise om hen beden,</l>
<l n="7570">Ende hadse geerne daer gesceden,</l>
<l>Maer hine hadde so vele machten niet,</l>
<l>Soe dat hise te scedene liet.</l>
<l>Si vochten soe lange ende so sere,</l>
<l>Dat Calogrenant nemmermere</l>
<l n="7575">Hem verweren mochte inden strijt.</l>
<l>Hi riep op Bohorde tier tijt:</l>
<l>"Bohort, comt hare ende hulpt mi nu</l>
<l>Uter vresen daer ic in ben dor u.</l>
<l>Gevalt mi dat ic bederve</l>
<l n="7580">Sonder uwe hulpe, ende sterve,</l>
<l>Wet wel, datmen u daer af over al</l>
<l>Euwelijc lachter spreken sal."</l>
<l>Lyoneel spraker toe te hant:</l>
<l>"En diet u niet, Calogrenant,</l>
<l n="7585">Gi moet sterven van desen swaerde,</l>
<l>Daer hem Bohort af vervaerde;</l>
<l>Hi weet wel, waerdi doet,</l>
<l>Hi sal wesen in vresen groet."</l>
<l>Bohort sinen helm bi hem vant,</l>
<l n="7590">Dien hi op sijn hoeft sette ende bant;</l>
<l>Ende hi was drove doe hi sach</l>
<l>Dattie hermite daer doet lach.</l>
<l>Ende Calogrenant riep anderwerven:</l>
<l>"Bohort, motic dus over u sterven.</l>
<l n="7595">Ic laet mi genogen bedi,</l>
<l>Want dore betren man dan gi</l>
<l>Sone mochtic niet sterven lichte."</l>
<l>Lyoneel sloech op hem bedichte,</l>
<l>Dat hi hem den helm afsloech daer;</l>
<l n="7600">Ende Calogrenant seide daernaer:</l>
<l>"Ay God, here ende vader mijn,</l>
<l>In wies dienste ic hebbe gesijn</l>
<l>Niet alse gewaerlike alsic vor desen</l>
<l>Met rechte soude hebben gewesen,</l>
<l n="7605">Ic biddu oetmodelijc ende sere,</l>
<l>Dat gi mi des geont, here,</l>
<l>Die rouwe dien ic hier gedoge,</l>
<l>Dat hi mi noch wesen moge</l>
<l>Te mire zielen behoef lichtenesse</l>
<l n="7610">Tere eweliker behoudenesse."</l>
<l>Ende Lyoneel slogene soe harde,</l>
<l>Dat hi doet viel daer ter aerde.</l>
<l>Alse Calogrenant doet was</l>
<l>Lyoneel hilt hem niet gepait das,</l>
<l n="7615">Hine ginc slaen op Bohorde,</l>
<l>Dat hi cume sach ende horde.</l>
<l>Ende Bohort, die oetmodich was sere,</l>
<l>Seide tote hem: "Live here,</l>
<l>Ic bidde u dat gi mi wilt tesen tide</l>
<l n="7620">Verlaten nu van desen stride.</l>
<l>Doetdi mi oft ic u ten stonden</l>
<l>Soe siwi doet in onsen sonden."</l>
<l>Hi seide: "Ic sal u doet slaen nu,</l>
<l>Magic te boven comen van u."</l>
<l n="7625">Daerna trac Bohort sijn sward</l>
<l>Ende sprac wenende ter vart:</l>
<l>"Ay God, alder werelt behoeder,</l>
<l>Oftic jegen minen broder</l>
<l>Mi verwere nu ten stonden,</l>
<l n="7630">Ne wrect op mi niet di sonden."</l>
<l>Ende alsi hief om slaen sijn swaerd</l>
<l>Hordi ene stemme ropen te hem waerd:</l>
<l>"Bohort, soe wat dat dijns gesciet,</l>
<l>En sla op dinen broder niet,</l>
<l n="7635">Bedie du soutene slaen te doet."</l>
<l>Mettien so viel ene blixeme groet</l>
<l>Tuscen hen tween, in dire manire</l>
<l>Oft ware van enen vire,</l>
<l>Daer soe grote vlamme of quamen doe,</l>
<l n="7640">Dat haer scilde besingeden alsoe;</l>
<l>Ende si vielen van desen</l>
<l>Beide in soe groten vresen,</l>
<l>Dat si in onmacht vilen ter stonden.</l>
<l>Ende alsi weder op stonden</l>
<l n="7645">Sagen si di eerde al roet</l>
<l>Tuscen hen beiden van hitten groet.</l>
<l>Ende alse Bohort geware ward</l>
<l>Dat sijn broder hadde geen ruward,</l>
<l>Hi dankets doe inhertelike</l>
<l n="7650">Den here van hemelrike</l>
<l>Ende daer Bohort lach hi hoerde</l>
<l>Ene stemme spreken dese worde:</l>
<l>"Laet dinen broder, ende maec dine vaerd</l>
<l>Al sonder letten ter zee waerd,</l>
<l n="7655">Want Perchevael ontbeit dijns daer."</l>
<l>Hi hief op sine hande daer naer</l>
<l>Ende seide: "Here van hemelrike,</l>
<l>Geloeft moetti sijn ewelike,</l>
<l>Ende gebenedijt mede, dat gi</l>
<l n="7660">In uwen dienst wilt ropen mi."</l>
<l>Daerna sprac hi anden broder saen:</l>
<l>"Gi hebt quade bederve gedaen,</l>
<l>Live broder, nu hier an,</l>
<l>Dat gi doet hebt desen goeden man,</l>
<l n="7665">Die onse geselle was, ende daertoe</l>
<l>Anden hermite, die gi doet hebt alsoe.</l>
<l>Ic bidde u, live broder goet,</l>
<l>Dat gise beide ter eerden doet</l>
<l>Alsoe alster betaemt mede</l>
<l n="7670">Eer gi rumet dese stede."</l>
<l>"Ne sal u niet dan hiertoe</l>
<l>Te doene staen?" ? Neent," seidi doe,</l>
<l>"Want ic moet mine vard</l>
<l>Maken nu ter zeeward,</l>
<l n="7675">Bedie Perchevael ontbeit mins daer."</l>
<l>Hi sat op sijn paert daernaer</l>
<l>Ende reet en wech. Ende snachts saen</l>
<l>Daerna hordi ene stemme, sonder waen,</l>
<l>Die op hem riep: "Stant op, Bohort."</l>
<l n="7680">Hi stont op ende gereide hem vort,</l>
<l>Ende voer al stillekine dane,</l>
<l>Dat nieman wiste van sinen ontgane.</l>
<l>Ende hi reet toter zee thant,</l>
<l>Daer hi een scip gearriviert vant,</l>
<l n="7685">Met witten samite verdect.</l>
<l>Hi beette vanden perde ende trect</l>
<l>Int scep, ende bevelt hem oetmodelike</l>
<l>Onsen here van hemelrike.</l>
<l>Ende als hi binnen den scepe was</l>
<l n="7690">Ward hi te hant geware das,</l>
<l>Dattie wint int seil quam doe;</l>
<l>Ende het voer vorward embertoe,</l>
<l>Dattet over die zee vligen sceen.</l>
<l>Hi sat op dat scip al in een:</l>
<l n="7695">Het was so donker, dat hi vandien</l>
<l>Daer in niet en conde gesien,</l>
<l>Ende ginc opten bort licgen</l>
<l>Vanden scepe sine bedinge secgen,</l>
<l>Daer hem een slaep an quam doe:</l>
<l n="7700">Ende hi sliep toten dage toe.</l>
<l>Als hi ontwiec hi ward al dare</l>
<l>Eens gewapents ridders geware,</l>
<l>Ende hi ward geware das,</l>
<l>Dattie riddere Perchevale was.</l>
<l n="7705">Hi was sijns utermaten blide,</l>
<l>Ende dreef grote feeste tien tide.</l>
<l>Ende alsene Perchevale hadde gesien</l>
<l>Hi scoffierde hem al van dien,</l>
<l>Ende vragede hem wie hi ware?</l>
<l n="7710">"En kindi mi niet?" Seide Bohort daer nare.</l>
<l><pb n="53"/>"Nenic, here," antwerde hi.</l>
<l>"Mi wondert sere hoe dat gi</l>
<l>Binnen desen scepe comen sijt,</l>
<l>En hevet God niet gedaen nu ter tijt."</l>
<l n="7715">Ende Bohort doe den helme af dede,</l>
<l>Ende doe kindene Perchevale ter stede,</l>
<l>Ende was sijns utermaten blide.</l>
<l>Bohort telde hem tier tide</l>
<l>Hoe hi int scep was comen daer,</l>
<l n="7720">Ende Perchevale seide hem daer naer</l>
<l>Sine aventuren met allen,</l>
<l>Die hem in die roetse waren gevallen.</l>
</div>
<div type="chapter"><head type="chapter">X. <hi rend="italic">Hoe Galaat Waleweine wonde, ende hoe hi Bohorde ende Perchevale vant. </hi></head>
<l>Daventure telt hier ter steden,</l>
<l>Alse Galaat was gesceden</l>
<l n="7725">Van Perchevale al daer hine doe</l>
<l>Bescudde van groter pinen toe,</l>
<l>Ende oec vander ongenaden</l>
<l>Die hem die .xx. ridders daden,</l>
<l>Hi wandelde menege dachvaerd,</l>
<l n="7730">Alse nu vort nu achterwaerd,</l>
<l>Ende vant vele aventuren,</l>
<l>Daer niet af spreke nu ter uren;</l>
<l>Soe dat hi was in sine vart</l>
<l>Om te vaerne ter zee ward.</l>
<l n="7735">Ende hi daerna tenen castele quam,</l>
<l>Daer hi enen tornoy vernam:</l>
<l>Ende die van buten hadden gedaen</l>
<l>Op die van binnen, sonder waen,</l>
<l>Dat si gevloen waren bi dien.</l>
<l n="7740">Alse Galaat dat hadde gesien</l>
<l>Hi holp dien van binnen ter vart,</l>
<l>Ende sloech met sporen sijn part.</l>
<l>Ende hi stac den irsten soe,</l>
<l>Die hem te genote quam doe,</l>
<l n="7745">Dat hi man ende paert ter neder stac;</l>
<l>Ende metten steke sijn spere brac.</l>
<l>Hi trac sijn swaerd ende voer te hant</l>
<l>Daer hi die meeste porsse vant,</l>
<l>Ende hi sloech metten sweerde</l>
<l n="7750">Ter neder ridders ende peerde,</l>
<l>Ende dede sulc wonder, dat van dien</l>
<l>Wonderen mochte diet hadde gesien.</l>
<l>Ende Walewein ende Hestor mede</l>
<l>Waren tien tornoie bede</l>
<l n="7755">Mettien van buten. Ende alsi dare</l>
<l>Des ridders scilt worden geware,</l>
<l>Die wit was, si seiden mede:</l>
<l>Dies ontbeide dade dulhede,</l>
<l>Om dat gene dinc, sonder waen,</l>
<l n="7760">Vore sijn swaerd ne conde gestaen.</l>
<l>Mettien quam geslagen metter vard</l>
<l>Galaat te Waleweine ward,</l>
<l>Ende dorsloech hem daer mede</l>
<l>Helm ende coyfie bede,</l>
<l n="7765">Soe dat hi doet waende wesen wel,</l>
<l>Ende uten gereide daer vel.</l>
<l>Hestor ne dorste te dien tiden</l>
<l>Des wits ridders niet ontbiden,</l>
<l>Die sere reet op ende neder,</l>
<l n="7770">Ende dede vercoveren weder</l>
<l>Die van binnen in corten tiden,</l>
<l>Ende dede die van buten op dander siden</l>
<l>Tescoffiren, die wel vor desen</l>
<l>Te boven waenden hebben gewesen.</l>
<l n="7775">Ende alsi tonder waren gedaen</l>
<l>Galaat sciet van danen saen</l>
<l>Al stillekine ende in selker wijs,</l>
<l>Datsi in beiden siden hadden prijs.</l>
<l>Ende Walewein die berect was soe,</l>
<l n="7780">Dat hi wel sterven waende doe,</l>
<l>Hi seide tot Hestore dese tale:</l>
<l>"Dit es mi gesciet, donct mi wale,</l>
<l>Alse vanden stene hier vor desen</l>
<l>Mi es geseit, dat donct mi wesen."</l>
<l n="7785">Hestor seide tot hem dan: "Here,</l>
<l>Sidi nu gequetst soe sere?"</l>
<l>"Jaic, here," antwerde hi;</l>
<l>"Ic sal sterven, God en hulpe mi."</l>
<l>Hestor seide: "Mi donct nu wesen</l>
<l n="7790">Onse queste verloren bi desen."</l>
<l>"Die uwe es noch verloren niet,"</l>
<l>Seide Walewein, "al es dit gesciet;</l>
<l>Maer die mine es bleven nu</l>
<l>Alse lange als God wilt, secgic u."</l>
<l n="7795">Ende als die vanden castele vonden</l>
<l>Waleweine dus mesmaect van wonden</l>
<l>Si waren tongemake das,</l>
<l>Want hi man vander werelt was</l>
<l>Meest gemint in vremden landen.</l>
<l n="7800">Si drogene daer alte handen</l>
<l>In ene camere na dien,</l>
<l>Ende daden sine wonden besien.</l>
<l>Hestor ne wilde te dier steden</l>
<l>Van heren Waleweine niet sceden.</l>
<l n="7805">Ende Galaat reet soe verre tier wilen,</l>
<l>Dat hi vernachte twee milen</l>
<l>Van Corbenijc, daer hi vant</l>
<l>Ene hermitage. Hi gincker in thant,</l>
<l>Ende hi was daer wel ontfaen.</l>
<l n="7810">Ende als hi was te bedde gegaen</l>
<l>Quam daer ene joncfrouwe ende riep</l>
<l>Galaate alsmen daer lach ende sliep.</l>
<l>Die hermite sprac jegen hare</l>
<l>Ende vragede wie si ware?</l>
<l n="7815">"Ic ben ene joncfrouwe," seitsi dan,</l>
<l>"Ende sprake gerne enen goeden man,</l>
<l>Enen riddere, die daer binnen es;</l>
<l>Want ic hebbe groten noet des."</l>
<l>Ende hi ginc tot Galaate saen</l>
<l n="7820">Ende dede hem daer alsoe verstaen.</l>
<l>Galaat ginc tot hare also houde</l>
<l>Ende vragede wat si woude?</l>
<l>"Ic wille," seitsi, "dat gi u ter vart</l>
<l>Wapent ende sit op u part,</l>
<l n="7825">Ende volget mi: ic sal u togen</l>
<l>Die scoenste aventure vor u ogen,</l>
<l>Die enech riddere heeft gesien."</l>
<l>Galaat wapende hem na dien</l>
<l>Ende volgede der joncfrouwen daer;</l>
<l n="7830">Ende si voer vore ende hi naer.</l>
<l>Des avons quamen si gereden</l>
<l>Daer si vonden tere steden</l>
<l>Enen casteel staende in een dal,</l>
<l>Starc ende gemuert overal.</l>
<l n="7835">Alst die van binnen worden geware</l>
<l>Si quamen tehant jegen hare</l>
<l>Ende hitense willecome wesen.</l>
<l>Si seide tot hen na desen:</l>
<l>"Eert desen riddere, des biddic u;</l>
<l n="7840">Hi es die beste diemen vint nu."</l>
<l>Si aten en lettel ende slipen daer,</l>
<l>Ende voren van danen daer naer;</l>
<l>Ende si voerde met hare mede</l>
<l>Een rike coffer daer ter stede.</l>
<l n="7845">Ende alsi ter zee quamen</l>
<l>Si vonden daer ende vernamen.</l>
<l>Een scep, ende tes sceeps boerde</l>
<l>Perchevale ende mede Bohoerde,</l>
<l>Die ripen: "Galaat, wellecome sijt.</l>
<l n="7850">Wi hebben uwes ontbeit langen tijt.</l>
<l>Comt vort ende laet ons sonder sparen</l>
<l>Ter hoger aventuren ward varen,</l>
<l>Die u gereet heeft onse here."</l>
<l>Hi seide: "Twi ropen si so sere</l>
<l n="7855">Dat si hebben ontbeit na mi?</l>
<l><pb n="54"/>Salic hier beten?" Si seide: "Jagi."</l>
<l>Si beitten beidegadere saen</l>
<l>Ende lieten die paerde gaen.</l>
<l>Hi seindem ende ginc int scip daer,</l>
<l n="7860">Ende die joncfrouwe oec daernaer.</l>
<l>Die twee gesellen waren doe blide.</l>
<l>Tscip voer wech ten selven tide.</l>
<l>Des anderdages alst was dach,</l>
<l>Ende elkerlijc anderen daer sach,</l>
<l n="7865">Si warens blide tien stonden,</l>
<l>Dat si hen dus hadden ondervonden.</l>
<l>Ende alse Galaat die scoenheit vernam</l>
<l>Vanden scepe vrachdi wanent quam?</l>
<l>Bohort hem andwerde gaf</l>
<l n="7870">Dat hi niet en wiste daer af;</l>
<l>Maer Perchevale vertelde hem van dien</l>
<l>Wat hi daer af hadde gesien,</l>
<l>Ende hoe hem die goede man mede</l>
<l>Van hem ende van Bohorde verstaen dede,</l>
<l n="7875">Dat hise hebben soude te gesellen;</l>
<l>"Ne ware in sijn vertellen</l>
<l>Ne sprac hi niet vander joncfrouwen."</l>
<l>Galaat seide doe: "Bi mire trouwe,</l>
<l>Ne hadsi gesijn, ic ne ware</l>
<l n="7880">Nu te tiden niet comen hare."</l>
<l>Ende elc vertelde tire uren</l>
<l>Den anderen sine aventuren.</l>
<l>Ende Bohort seide daer nare:</l>
<l>"Opdat min her Lanceloet hier ware,</l>
<l n="7885">Soe soudic secgen bi dire sake,</l>
<l>Dat ons dan nine gebrake."</l>
<l>Galaat sprac: "Dan mach niet gescien,</l>
<l>Nadat onse here niet wille van dien."</l>
<l>Ende si landen an een wilt eylant</l>
<l n="7890">Tuscen .ij. roetsen, es mi becant.</l>
<l>Si sagen een ander scip staen</l>
<l>An ene andere roetse, sonder waen,</l>
<l>Daermen niet comen mochte toe,</l>
<l>Men ginger te voet toe alsoe.</l>
<l n="7895">Die joncfrouwe seide te dire ure:</l>
<l>"In gene scip es die aventure,</l>
<l>Daer u God omme sinde hare ward."</l>
<l>Doe gingen si alle daer ter vard.</l>
<l>Ende dat scip dat si daer vonden</l>
<l n="7900">Was vele rikeliker tien stonden</l>
<l>Dan tscep daer si ute quamen;</l>
<l>Maer dat sire niemanne in vernamen:</l>
<l>Dat dochte hen groet wonder wesen.</l>
<l>Letteren diemen mochte lesen</l>
<l n="7905">Vonden si an des scepes bort,</l>
<l>Die spraken vreesselike wort,</l>
<l>Te gerre behoef, sonder waen,</l>
<l>Die inden scepe souden gaen.</l>
<l>Dit was vanden worden di sin:</l>
<l n="7910">"Hort man, die wils gaen hier in,</l>
<l>Besie di wel, ende oec merc</l>
<l>Dattu sijs geloves vol ende sterc;</l>
<l>Want ic els niet dan gelove ben.</l>
<l>Hier bi hoede elkerlijc hem:</l>
<l n="7915">Falgiert hem eneger maniren</l>
<l>Van gelove, ic sal hem falgiren."</l>
<l>Si sagen elc op anderen nadien</l>
<l>Alsi die letteren hadden gesien.</l>
<l>Doen gewoech die joncfrouwe das</l>
<l n="7920">Percevale, dat si sijn suster was,</l>
<l>Ende si seide: "Ic segt u bedi,</l>
<l>Dat gi te bat wilt geloven mi.</l>
<l>Ne geloefdi niet volmaectelike</l>
<l>Ane den here van hemelrike,</l>
<l n="7925">Gi sult bederven, sonder waen,</l>
<l>Ende alle die met daerin gaen."</l>
<l>Doen geloefde Perchevale das,</l>
<l>Dat si sijn suster was,</l>
<l>Ende was blide van hare,</l>
<l n="7930">Ende sprac tot hare daer nare:</l>
<l>"Suster, ic sal int scep gaen,</l>
<l>Alse die wel geloeft, sonder waen,</l>
<l>Ende sulc oec ben, sijt seker des,</l>
<l>Alse riddere sculdech te sine es."</l>
<l n="7935">Si seide: "Nu gater in dan.</l>
<l>Dat u God mote bewaren vort an."</l>
<l>Alse Galaat dat hadde verstaen</l>
<l>Hi seindem ende ginc int scep saen,</l>
<l>Ende begonste al omtrent sien.</l>
<l n="7940">Die joncfrouwe gincker in nadien,</l>
<l>Ende die andere twee daernaer.</l>
<l>Alsijt hadden besien wel daer,</l>
<l>Dat ant scip was, hen dochte</l>
<l>Dat geen so scone wesen mochte.</l>
<l n="7945">Si vonden een siden cleet daer naer</l>
<l>In covertoers wise gespreit daer,</l>
<l>Daer een rike bedde onder lach</l>
<l>Als men bat naer daertoe sach.</l>
<l>Ende Galaat hief op tcleet te hant,</l>
<l n="7950">Daer hi tscoenste bedde onder vant,</l>
<l>Dat hi met sinen ogen vor dien</l>
<l>Teneger stede hadde gesien.</l>
<l>Enten hoefden vant hi ene crone,</l>
<l>Die goudijn was ende harde scone;</l>
<l n="7955">Enten voten vanden bedde lach</l>
<l>Dat scoenste swaerd dat oit man sach,</l>
<l>Dat wel enen halven voet doe</l>
<l>Was getrect uten scoe.</l>
<l>Dat swaerd was van vremden done</l>
<l n="7960">Ende van messeliken gewone.</l>
<l>Die appel hadde al di maniren</l>
<l>Van varuen diemen mach visiren,</l>
<l>Ende ane elc vanden varuen was</l>
<l>Sonderlinge doget, alsicker af las.</l>
<l n="7965">Tuscen appel ende hilte wasset mede</l>
<l>Gemaect van sonderlinger wonderlijchede:</l>
<l>Daer af was gemaect die ene side</l>
<l>Van enen serpente, dat tallen tide</l>
<l>In Cassidonien te sine pleget</l>
<l n="7970">Meer dan el iwer, alsmen seget,</l>
<l>Ende hetet Papalustes,</l>
<l>Daer alsulke doget ane es,</l>
<l>Hout een man in sine hant ene</l>
<l>Van sinen rebben oft sine bene,</l>
<l n="7975">Hem ne mach binnen dien tiden dan</l>
<l>Gene te grote hitte comen an.</l>
<l>Di ander side es gemaect mede</l>
<l>Van enen vische, die te gere stede</l>
<l>Dan in die Eufrate ne pleget</l>
<l n="7980">Te sine, ende men seget</l>
<l>Dat hi int walsc es geheten</l>
<l>Orcenezans. Gi sult weten,</l>
<l>Hout een man van sinen rebben een</l>
<l>In sine hant, ofte sijn been,</l>
<l n="7985">Hine sal niet gedinken dan</l>
<l>Dien tijt dat hijt hout vort an</l>
<l>Van bliscepen no van rouwen gene,</l>
<l>Die hi heeft gehat, maer allene</l>
<l>Om die sake die hi heeft bestaen.</l>
<l n="7990">Ende als hijt doet uter hant saen</l>
<l>Sal hi pensen alsi hadde inne</l>
<l>Te voren bi naturliken sinne.</l>
<l>Ende die siden waren bedect bede</l>
<l>Met enen diren roden clede.</l>
<l n="7995">Ende daer ane letteren gescreven,</l>
<l>Die aldus te kinnen geven:</l>
<l>"Ic ben wonderlic te siene an</l>
<l>Ende te kinnen, want noit man</l>
<l>Mi mochte begripen, hoe wijt</l>
<l n="8000">Hi di hant hadde tier tijt,</l>
<l>Ende hoe groet; ende nembermer ne sal.</l>
<l>Sonder een allene, dise al</l>
<l>Van preusheiden sal overliden,</l>
<l>Die hebben geweest vor sinen tiden,</l>
<l n="8005">Ende alle di gene, die oec na desen</l>
<l><pb n="55"/>Nadien selven selen wesen."</l>
<l>Si spraken onderlinge nadien</l>
<l>Dat si daer wonder hadden gesien.</l>
<l>Perchevael proefde oft hi hadde cracht</l>
<l n="8010">Tswaerd te begripene, dat hem ontvacht.</l>
<l>"Ic weet wel:" seide hi daer naer,</l>
<l>"Dattie letteren seiden waer."</l>
<l>Doe sloger Bohort an die hant,</l>
<l>Dire af falgierde te hant.</l>
<l n="8015">Ende si baden Galate also houde,</l>
<l>Dat hi dat swaerd anegripen soude,</l>
<l>Want het sijn dinc te doene ware.</l>
<l>"In does niet," seidi daer nare;</l>
<l>Want hi letteren geware ward</l>
<l n="8020">Gescreven an dat blote swaerd,</l>
<l>Alsoe alst lach uten scoe</l>
<l>Getrect eens voets lanc doe.</l>
<l>Ende die letteren, die bloet roet waren,</l>
<l>Scenen aldus daer oppenbaren:</l>
<l n="8025">"Nieman en si soe coene,</l>
<l>Sonder diet bat sculdech es te doene</l>
<l>Dan enech ander man, dat hi</l>
<l>Ute desen scoe hier trecke mi;</l>
<l>Ende diet doet in ander maniren</l>
<l n="8030">Hine sal niet mogen falgieren</l>
<l>Vander doet, oft dat hi sal</l>
<l>Temangirt wesen over al."</l>
<l>Die joncfrouwe seide daer nare,</l>
<l>Dat dit utetrecken verboden waren</l>
<l n="8035">Allen die levenden gemene,</l>
<l>Sonder enen man allene.</l>
<l>Ende si seide: "Hort na mi,</l>
<l>Ic sal u nu secgen waerbi.</l>
<l>Alse dit scep ant lant van Logres</l>
<l n="8040">Arriverde, sijt seker des,</l>
<l>Dat dootvede ende werringe</l>
<l>Was tuschen twee coninge,</l>
<l>Daer deen af was Lembray di coninc,</l>
<l>(Ende sijn sone es, in ware dinc,</l>
<l n="8045">Die de gemangierde coninc heet.)</l>
<l>Die ander was, alsict weet,</l>
<l>Die coninc Orbaen, die Sarrasijn was doe.</l>
<l>Het geviel op enen dach alsoe,</l>
<l>Dat optie zeeside onderlinge</l>
<l n="8050">Enen wijch hadden die .ij. coninge,</l>
<l>Soe dat hem tescoffirde doe</l>
<l>Die coninc Orbaen, ende hi vloe</l>
<l>In dit scip, daer hi in vant</l>
<l>Dit swaerd, ende tract, ende ginc ut thant</l>
<l n="8055">Daer hi den coninc Lembray sach,</l>
<l>Die man was vander werelt optien dach</l>
<l>Die best geloefde an onsen here;</l>
<l>Ende hi sloech op hem soe sere,</l>
<l>Dat hi cloefde metten sweerde</l>
<l n="8060">Man ende pert tot in der eerde.</l>
<l>Dat was di irste slach, sijt seker das,</l>
<l>Die mettesen swerde geslagen was,</l>
<l>Daerbi beide die conincriken</l>
<l>Gedestruert waren jamberliken,</l>
<l n="8065">Datter noit sint coren in wies,</l>
<l>No boem vrocht droech, sijt seker dies;</l>
<l>Ende datmer noit sint vische ne vant:</l>
<l>Ende daer bi heetment woeste lant.</l>
<l>Ende alsi dat swaerd so snidende vant</l>
<l n="8070">Ginc hi omden scoe te hant.</l>
<l>Ende als hijt stac inden scoe</l>
<l>Hi viel vor dit bedde doet doe,</l>
<l>Ende die lichame bleef ter stede</l>
<l>Tot dattene ene joncfrouwe ut dede;</l>
<l n="8075">Want geen man int scep dorste gaen</l>
<l>Dore der letteren wille, sonder waen."</l>
<l>Galaat seide: "Ic wane des,</l>
<l>Dat dit swaerd wonderlijker es</l>
<l>Dan enech datmen heeft gesien."</l>
<l n="8080">Hi wilt ute trecken, ende mettien</l>
<l>Bat hem die joncfrouwe dat hi</l>
<l>En lettel beide om dat si</l>
<l>Dat swaerd bat besagen tien stonden;</l>
<l>Soe dat si den scoe daeraf vonden,</l>
<l n="8085">Dat hi hen van eens serpens velle dochte</l>
<l>Bi al dat sire ane gesien mochten,</l>
<l>Ende gelijc ere rosen roet,</l>
<l>Ende letteren daeran gemaect al bloet,</l>
<l>Daer die ene af waren goudijn</l>
<l n="8090">Ende die andere selverijn.</l>
<l>Ne mare alsmen die ringe sach,</l>
<l>Daer twaerd ane te hangen plach,</l>
<l>Doe hadde elkerlijc besonder</l>
<l>Vanden ringen groet wonder;</l>
<l n="8095">Want si van stoppen gemaect waren al,</l>
<l>Ende soe cranc, ende soe smal,</l>
<l>Dat si so cranc wesen dochten,</l>
<l>Dat si tswaerd niet dragen mochten</l>
<l>Enen dach, sine souden falgiren.</l>
<l n="8100">Die letteren spraken in deser maniren:</l>
<l>"Die mi sal dragen sal sijn over al</l>
<l>Die beste diemen vinden sal,</l>
<l>Draget hi alse heilechlike mi</l>
<l>Alse hi sculdech es te doene, bedi</l>
<l n="8105">In ben niet sculdech te sine in steden</l>
<l>Daer in es enege vulheden</l>
<l>Oft sonde; ende die mi bringet daer</l>
<l>Het sal hem berouwen daer naer;</l>
<l>Ende die mi heilechlike dragen sal</l>
<l n="8110">Mach seker varen overal,</l>
<l>Dat menne in gere maniren</l>
<l>Teneger stede mach scoffiren</l>
<l>Alse lange alse gegort es di man</l>
<l>Metten ringen daer ic hange an.</l>
<l n="8115">Ende geen man si soe coene toe,</l>
<l>Dat hi dese ringe af doe,</l>
<l>Om dat hier af geen orlof</l>
<l>Man mach hebben te done of,</l>
<l>Wantse een wijf af doen sal te desen,</l>
<l n="8120">Die eens conincs dochter sal wesen</l>
<l>Ende ene coninginne oec mede.</l>
<l>Si sal andere doen in dese stede</l>
<l>Van dingen die sijn over hare,</l>
<l>Ende die si meest mint; ne ware</l>
<l n="8125">Si moet oec wesen al haer lijf</l>
<l>Maget ende een suver wijf,</l>
<l>Ende si sal desen swaerde sinen</l>
<l>Name geven ende den minen."</l>
<l>Alsi die letteren hadden gesien</l>
<l n="8130">Hen hadde groet wonder van dien,</l>
<l>Ende kerdent ombe tier tide,</l>
<l>Ende vondent bloetroet in dander side,</l>
<l>Ende letteren, die in deser wisen</l>
<l>Spraken: "Die mi meest sal prisen</l>
<l n="8135">Hi sal ter groter noet ane mi</l>
<l>Meest vinden dat te lachterne;</l>
<l>Ende die gene jegen wien ic sculdech ben</l>
<l>Godertierst te sine, jegen hem</l>
<l>Salic felst wesen; ende dit sal</l>
<l n="8140">Ne maer enewaerf wesen overal."</l>
<l>Die joncfrouwe seget, die dit siet:</l>
<l>"Dese twee dinge sijn nu gesciet,</l>
<l>Ende ic saelt u alhier bedieden,</l>
<l>Ane wien ende an welken lieden,</l>
<l n="8145">Ende waeromme ne sal sijn vervart</l>
<l>En geen man te nemen dit sward,</l>
<l>Indien dat hi si werdech des.</l>
<l>Het viel op enen tijt, di leden es</l>
<l>Wel .xl. jaer ofte mere</l>
<l n="8150">Na die passie van onsen here,</l>
<l>Dat Naschien, wies swaselinc</l>
<l>Dat was Mordam die rike coninc,</l>
<l>Ward bi ons heren wille gedregen</l>
<l>In een eylant, dat was gelegen</l>
<l n="8155">Van sinen lande .xiiij. dachvard,</l>
<l><pb n="56"/>Ende dat was ten westen ward,</l>
<l>Dat eylant hiet Tornoyant,</l>
<l>Daer hi tscip daer wi in sin vant.</l>
<l>Ende als hi dit swaerd hadde vonden</l>
<l n="8160">Hi begeret sere tien stonden,</l>
<l>Ne mare hine dorst niet trecken doe,</l>
<l>Ende bleef .viij. dage alsoe,</l>
<l>Dat hi lettel at oft dranc daer.</l>
<l>Opten negenden dach daer naer</l>
<l n="8165">Rees een wint, dine vorde thant</l>
<l>Metten scepe verre in een eylant,</l>
<l>Dat Occident hiet, daer hi vant,</l>
<l>Als hi opt land quam, een gygant,</l>
<l>Die wonderlijc was ende groet.</l>
<l n="8170">Hi riep op hem: hi ware doet.</l>
<l>Ende als hine sach comen te hem ward</l>
<l>Doe trac hi dit swaerd ter vard.</l>
<l>Als hijt al naect hadde gesien</l>
<l>Hi priset al dat hi mochte nadien,</l>
<l n="8175">Ende scuddet opward doe harde,</l>
<l>Ende het brac in die middewarde.</l>
<l>Doe sprac hi in deser wise:</l>
<l>"Die dinc die ic meest prise</l>
<l>Benic meest sculdech te lachterne, bedi</l>
<l n="8180">Dat si ter noet gebreket mi."</l>
<l>Hi stac twaerd weder inden scoe,</l>
<l>Ende leit neder opt bedde doe,</l>
<l>Ende spranc uten scepe te hant,</l>
<l>Ende sloech doet den gygant,</l>
<l n="8185">Ende kerde weder int scip daernaer.</l>
<l>Ende een wint began risen daer,</l>
<l>Ende tscip voer wech metter zeevloet,</l>
<l>Ende een ander scep quam in sijn gemoet,</l>
<l>Daer hi den coninc Mordanne in vant,</l>
<l n="8190">Die hadde gesijn vanden viant</l>
<l>In die roetse geassalgirt sere</l>
<l>Vander vreseliker havenen ere.</l>
<l>Si waren alsi hen onderkinden</l>
<l>Blide, want si hen onderminden;</l>
<l n="8195">Ende vrageden tier uren</l>
<l>Elc anderen om aventuren.</l>
<l>Naschien telde hem met allen</l>
<l>Hoet hem metten swaerde was gevallen,</l>
<l>Ende hem falgierde ter noet</l>
<l n="8200">Als hi den gygant waende slaen doet.</l>
<l>Hi seide: "Des wondert mi haerde;</l>
<l>Wat daetdi doe metten swaerde?"</l>
<l>"Ic leit," seidi, "daer ict vant,</l>
<l>Daer gijt moget sien, wildi, thant."</l>
<l n="8205">Ende hi ginc met hem na dien.</l>
<l>Tirst dat hi tswaerd hadde gesien</l>
<l>Hi priset herde sere daer nare,</l>
<l>Ende seide dat niet te broken ware</l>
<l>Dat swaerd bi eneger argenesse,</l>
<l n="8210">En ware bi eneger betekenesse,</l>
<l>Ofte bi Naschiens sonden.</l>
<l>Ende hi leide te gadere tien stonden</l>
<l>Die twee sticken, ende dat sward</l>
<l>Vergaderde weder metter vard,</l>
<l n="8215">Alst te voren hadde gewesen.</l>
<l>Hi leide tswaerd weder na desen</l>
<l>Ter stede daer gijt moget sien.</l>
<l>Si horden ene stemme nadien,</l>
<l>Die aldus sprac [te] henlieden ward:</l>
<l n="8220">"Rumet dit scep ende gaet int ander ter vard.</l>
<l>Het gebrect lettel nu ter stonden</l>
<l>Gine valt hier in sonden."</l>
<l>Ende alsi ute gingen, binnen dien</l>
<l>Soe was dor sijn scoudere gesteken Naschien</l>
<l n="8225">Met enen swaerde doe soe sere,</l>
<l>Dat hi int scep vel ende seide: "Here,</l>
<l>Ic ben gequetst." Doe horde hi</l>
<l>Ene stemme secgen: "Dat was bedi</l>
<l>Dattu dorres trecken dat swaerd,</l>
<l n="8230">Bedie dune wares niet waerd."</l>
<l>Dus quam die sprake, sijt seker des,</l>
<l>Die hier vore u gescreven es:</l>
<l>"Die mi meest sal prisen hi</l>
<l>Sal meest vinden te lachterne an mi</l>
<l n="8235">Alster groter noet comen sal;"</l>
<l>Bedie man van deser werelt al</l>
<l>Gi horen moget ende verstaen bloet</l>
<l>Dat hem falgierde ter noet."</l>
<l>Galaat sprac: "Hieraf siwi berecht wel.</l>
<l n="8240">Nu segt mi hoe dander gevel."</l>
<l>"Ic segt u," seitsi, "in waerre dinc.</l>
<l>Pelles, die gemangirde coninc,</l>
<l>Als hi achter lande mochte riden</l>
<l>Soe voerde hi tallen tiden</l>
<l n="8245">Met hem dat heilege kerstenhede,</l>
<l>Ende eerde meer dan ieman dede,</l>
<l>Ende levede soe heilechlike,</l>
<l>Dat nieweren was sine gelike.</l>
<l>Hi jagede in enen bosch tier stonde,</l>
<l n="8250">Daer hi verloes jagers ende honde,</l>
<l>Soe dat hire niet af vereeste,</l>
<l>Ende doelde inden foreeste,</l>
<l>Dat hire niet ut geraken mochte,</l>
<l>Ende een riddere die hi met hem gebrochte:</l>
<l n="8255">Soe dat hi quam ter zee van Yrlant,</l>
<l>Daer hi tscip daer gi in sijt vant.</l>
<l>Ende alsijt besach bat vort,</l>
<l>Sach hi die letteren ans sceeps bort,</l>
<l>Die gi liede hebt nu gesien.</l>
<l n="8260">Hine temayerde hem niet van dien,</l>
<l>Alse die hem kinde sonder sonde,</l>
<l>Ende ginc allene tier stonde,</l>
<l>Want die riddere die met hem was</l>
<l>En dorste hem niet geninden das.</l>
<l n="8265">Als hi dit swaerd vant hi traket doe</l>
<l>Alse verre als gi siet uten scoe.</l>
<l>Ende had al utgetrect, ne ware</l>
<l>Dat hi ward gesteken dare</l>
<l>Dor sin die met enen spere,</l>
<l n="8270">Daer hi af was doe alsoe sere</l>
<l>Temayert alsmen mach sien;</l>
<l>Ende mochte noit genesen vandien.</l>
<l>Aldus was hi dore sine coenhede</l>
<l>Temayert, die hi daer dede."</l>
<l n="8275">"Joncfrouwe," sprac Galaat doe,</l>
<l>"Gi hebter soe vele geseit toe,</l>
<l>Dat mi donct, nadat es gesciet,</l>
<l>Datmen ne dar dore die letteren niet</l>
<l>Laten te treckene dit swaerd."</l>
<l n="8280">Si sagen doe ten bedde waerd,</l>
<l>Ende vonden an dat hout doe,</l>
<l>Datten bedde horde toe,</l>
<l>Van varuwen drie maniren,</l>
<l>Die gi sult horen visieren,</l>
<l n="8285">Daer dene wit af was alse snee,</l>
<l>Dandere bloetroet min no mee,</l>
<l>Ende die derde in allen doene</l>
<l>Gelijc der miraude groene.</l>
<l>Wet wel, dat noit wijf no man</l>
<l n="8290">Die varuwe en maecte daer an,</l>
<l>Mare si waren bi naturen</l>
<l>Van dire varuwen tier uren.</l>
<l>Ende omdat liede besonder</l>
<l>Hier af mochten hebben wonder</l>
<l n="8295">Soe sal een deel die aventure</l>
<l>Hier uten wege gaen nu ter ure,</l>
<l>Ende sal u vanden drien maniren</l>
<l>Vanden varuwen nu visiren.</l>
</div>
<div type="chapter"><head type="chapter">XI. <hi rend="italic">Vanden bedde dat int scip was, hoet toequam; van Yven ende van Adame ende van Salomone. </hi></head>
<l>Hier doet daventure verstaen,</l>
<l n="8300">Alse ver Yve sonde hadde gedaen,</l>
<l><pb n="57"/>Met dat si verbodene vrocht nam,</l>
<l>Daer si af at ende haer man Adam.</l>
<l>Doe si die vrocht ave trac</l>
<l>Den rijs si met vanden bome brac.</l>
<l n="8305">Alsi die vrocht hadden geten</l>
<l>Si begonsten goet ende quaet weten</l>
<l>Ende begonsten hen beide scamen</l>
<l>Van haren naecten lichamen,</l>
<l>Ende decten met haren handen mede</l>
<l n="8310">Harre beidere scamelijchede.</l>
<l>Onse here, diet al wiste doe hi quam,</l>
<l>Hi seide: "Waer bestu nu Adam?"</l>
<l>Nu mogedi die redene horen</l>
<l>Twi hi Adame riep voren,</l>
<l n="8315">Ende sijn wijf mesdede ere;</l>
<l>Het was om dat hi mesdede mere</l>
<l>In dat doen dan si daer dede,</l>
<l>Want si was cranker geconplexijt mede,</l>
<l>Omdat si was van sire rebbe</l>
<l n="8320">Gemaect, alsict gelesen hebbe;</l>
<l>Ende het was recht dat si ware</l>
<l>Hem onderhorech, hi niet hare.</l>
<l>Doen seide onse here vort</l>
<l>Tote Adame dese wort:</l>
<l n="8325">"Du sals dijn broet in swete eten."</l>
<l>Doen dede hi den wive weten</l>
<l>Ende seide: "Du suls in vresen</l>
<l>Ende met rouwen dijns kins genesen."</l>
<l>Ende hi stacse uten paradyse doe.</l>
<l n="8330">Ende Yve hilt daer embertoe</l>
<l>Binnen haren handen den tac,</l>
<l>Dien si daer vanden bome brac,</l>
<l>Ende si stakene in die eerde nadien,</l>
<l>Daer sine dicke mochte sien,</l>
<l n="8335">Ende al om te gedinkene das,</l>
<l>Wat hare vander vrucht gesciet was.</l>
<l>Entie tac begonste ter stede</l>
<l>Wassen ende te wortellen mede</l>
<l>Biden wille van onsen here.</l>
<l n="8340">Dat dat wijf mesdede mere</l>
<l>Die den tac brac dan die man,</l>
<l>Die hoger was dan si ende daer an</l>
<l>Oec van merre werdechede,</l>
<l>Dat was bi sulker redenen mede,</l>
<l n="8345">Dat dit leven hier te voren</l>
<l>Bi ene wive al was verloren,</l>
<l>Ende dat oec weder wesen sal</l>
<l>Bi enen wive gemaect al,</l>
<l>Dat es bider maget Marien,</l>
<l n="8350">Die alle tongen gebenedien.</l>
<l>Die tac, die geset was daer,</l>
<l>Wies tenen groten bome daer naer,</l>
<l>Ende was wit alse snee doe;</l>
<l>Ende was betekenesse dat soe</l>
<l n="8355">Dine daer plante maget was</l>
<l>Alsi hare onderwant das.</l>
<l>Si verloes haren magedom daer nare</l>
<l>Alse Adam lach bi hare.</l>
<l>Op enen tijt dreven si beide</l>
<l n="8360">Onder dien boem grote droefheide,</l>
<l>Daer si ene stemme spreken horden</l>
<l>Word daer si bi vertroest worden</l>
<l>Ende oec verhoget harde sere,</l>
<l>Ende hiten dien boem vort mere</l>
<l n="8365">Die boem van live. Ende si</l>
<l>Plantere vele cleine boemken bi</l>
<l>Ende telegere, die sire afbraken;</l>
<l>Ende alsise in die eerde staken,</l>
<l>Die altehant aldaer ter stede</l>
<l n="8370">Wiessen ende wortelden mede,</l>
<l>Ende worden geverwet alsoe</l>
<l>Alse die grote boem was doe.</l>
<l>Si saten op enen tijt daernaer</l>
<l>Onder enen boem ende horden daer</l>
<l n="8375">Ene stemme henlieden spreken toe,</l>
<l>Dat si vergaderen souden doe</l>
<l>Beidegadere wijf ende man:</l>
<l>Ende hen quam soe grote scamenesse an,</l>
<l>Sine wisten hoe dat getelen</l>
<l n="8380">Dat si alsoe daer souden spelen,</l>
<l>Daer elc anderen soude sien an.</l>
<l>Alsoe sere scaemde hem die man</l>
<l>Alse dwijf. Si hadden vrese groet</l>
<l>Te latene datmen hen geboet,</l>
<l n="8385">Om dat God op hen wrac sere</l>
<l>Haer hoverdicheide wilen ere.</l>
<l>Ende elc sach op anderen daer</l>
<l>Ende custen. Hen quam daernaer</l>
<l>Ene donkerhede, dat si van dien</l>
<l n="8390">Deen den anderen niet conde gesien,</l>
<l>Ende si worden temayrt das.</l>
<l>Elc vragede anderen waer hi was,</l>
<l>Soe dat si hen daer onderspraken</l>
<l>Ende sonder sien te gadere traken,</l>
<l n="8395">Ende wonnen enen soene daer,</l>
<l>Die Abel was geheten daernaer,</l>
<l>Die goet ende gerecht was sere,</l>
<l>Ende irst diende te rechte onsen here.</l>
<l>Ende die demsterheide te ginc:</l>
<l n="8400">Si worden geware bider dinc,</l>
<l>Dat onse here dit hadde gedaen</l>
<l>Om haer scamenesse, sonder waen,</l>
<l>Ende omdat hi mede woude</l>
<l>Dat volc van hen comen soude.</l>
<l n="8405">Entie boem, di te sine was gewone</l>
<l>Wit alse snee, ward gersgrone;</l>
<l>Ende die andere bome dire gelike,</l>
<l>Die daer af comen waren gemeinlike,</l>
<l>Begonsten oec bloien ende dragen,</l>
<l n="8410">Dat si noit daden vor dien dagen.</l>
<l>Dattie boem grone ward in desen,</l>
<l>Die eer wit hadde gewesen,</l>
<l>Betekent dat doe was vergaen</l>
<l>Der gerre magedom, sonder waen,</l>
<l n="8415">Die den boem geplant hadde daer;</l>
<l>Ende dat hi bloyde ende droech daer naer</l>
<l>Dat es betekenesse oec das,</l>
<l>Dat si in goeden gepense was,</l>
<l>Ende dat oec die creature,</l>
<l n="8420">Die daer gewonnen ward tier ure,</l>
<l>Suver ende cleinlijc te samen</l>
<l>Soude sijn van lichamen.</l>
<l>Dese Abel was goet ende gerecht sere,</l>
<l>Ende gaf sinen tiende onsen here</l>
<l n="8425">Harde wel ende tsinen gemoede,</l>
<l>Ende oec van sinen besten goede.</l>
<l>Ende daer hi sulke offrande dede</l>
<l>Offerde Caym sijn broder ter stede</l>
<l>Van sinen quaetsten goede offrande.</l>
<l n="8430">Ende die roec bleef te hande</l>
<l>Optie eerde gespreit ende stanc;</l>
<l>Ende van Abels offrande, sonder wanc,</l>
<l>Sloech op te hemele waerd die roec,</l>
<l>Ende was wit ende wel soete oec,</l>
<l n="8435">Ende was wel willecome onsen here.</l>
<l>Hieromme haette Caym sere</l>
<l>Abelle met hatien soe groet,</l>
<l>Dat hine daer omme sloech te doet,</l>
<l>Daer hine onder den vorseiden boem vant.</l>
<l n="8440">Ende Abel spranc op jegen hem thant,</l>
<l>Ende groettene, ende hi hem weder:</l>
<l>Ende alse Abel was geseten neder</l>
<l>Slogen Caym doet, sijt seker das,</l>
<l>Terselver stede daer hi gewonnen was;</l>
<l n="8445">Ende was op enen vridach daertoe.</l>
<l>Ende in die werelt en waren doe,</l>
<l>Alse Abel doet geslegen was,</l>
<l>Mare drie man, alsict las.</l>
<l>Bi deser doet es in gelike</l>
<l n="8450">Betekent theren doet van hemelrike;</l>
<l><pb n="58"/>Bedie, alsmen mach lesen wel,</l>
<l>Alse Caym groette sinen broder Abel</l>
<l>Alsoe groette onsen here Judas;</l>
<l>Ende gelijc dat Abel was</l>
<l n="8455">Van Cayme geslegen doet</l>
<l>Opten vridach, bi nide groet,</l>
<l>Sloech Judas doet sinen sceppare,</l>
<l>Niet met sire hant, nemare</l>
<l>Metter tongen, die bose was sere.</l>
<l n="8460">Doe sprac tote Cayme onse here:</l>
<l>"Waer es dijn broder?" Ende hi gaf</l>
<l>Te hant antwerde daer af:</l>
<l>"Ja, en benic van heme hoeder?</l>
<l>In weet niet van minen broder."</l>
<l n="8465">"Dijns broder bloet roept op mi</l>
<l>Vander eerden," sprac onse here. "Daerbi</l>
<l>Salstu vermalendijt wesen</l>
<l>Opter eerden, ende al tot desen</l>
<l>Die eerde in dijn werc, om die dinc,</l>
<l n="8470">Dat si dijns broder bloet ontfinc,</l>
<l>Dien du bi dire felheiden groet</l>
<l>Verradelike sloges te doet."</l>
<l>Al vloecti di eerde tier stede,</l>
<l>Hine vloecte daer niet mede</l>
<l n="8475">Den boem daer onder starf Abel,</l>
<l>Noch dire af quamen also wel.</l>
<l>Ende die boem, di te voren was grone,</l>
<l>Ward al bloetroet na dien done</l>
<l>In gedinkenesse van dien blode,</l>
<l n="8480">Dat daer sturte Abel die goede.</l>
<l>Ende wat planten men vort vanden bome nam,</l>
<l>Sine wortelde niet, none bequam,</l>
<l>Maer si bedorven daer altemale.</l>
<l>Ende die boem dietde so wale,</l>
<l n="8485">Dat hi scoenre ward in corten stonden</l>
<l>Danmen enegen hadde vonden,</l>
<l>Ende lusteliker int opsien;</l>
<l>Maer hine droech gene vrocht na dien;</l>
<l>Maer die bome die van hem quamen</l>
<l n="8490">Drogen alle vrochte tsamen.</l>
<l>Ende alle liede, wijf ende man,</l>
<l>Hilden in groter eren vort an</l>
<l>Dien boem quamen daer naer</l>
<l>Om hem te vertroestene daer</l>
<l n="8495">Alsi dan om enege sake</l>
<l>In ompaise waren ende tongemake;</l>
<l>Maer nieman was so cone, dat hi brac</l>
<l>Vanden bome enegen tac.</l>
<l>Na die lovie, alse alle dinc</l>
<l n="8500">Verkeerde ende bitterheit ontfinc,</l>
<l>Die bome die waren comen</l>
<l>Vanden bome diewi nomen</l>
<l>Ne verkeerden noit van genen saken,</l>
<l>No van varuwen no van smaken,</l>
<l n="8505">Ende geduerden, in waerre dinc,</l>
<l>Tote dat Salemon was coninc,</l>
<l>Die de vroetste was van diemen vant</l>
<l>Van groten sinne in enech lant,</l>
<l>Ende van stenen ende van allen maniren</l>
<l n="8510">Van cruden diemen mochte visiren;</l>
<l>Ende hi conste harde wale</l>
<l>Den loep vanden sterren altemale.</l>
<l>Nochtan ne mochte te gere uren</l>
<l>Sijn sin een twint niet geduren</l>
<l n="8515">Jegen sijns wijfs behendechede,</l>
<l>Sine drevene te scerne daer mede,</l>
<l>Alsi hare wilde pinen das;</l>
<l>Dat nochtan niet te wonderne was,</l>
<l>Bedie alse een wijf haren wille</l>
<l n="8520">Daertoe set lude ende stille,</l>
<l>En geen sin van ertschen man</l>
<l>En mochte haer list wederstaen dan.</l>
<l>Dit ne begint niet nu ten stonden.</l>
<l>Want an onsen irsten vader was vonden.</l>
<l n="8525">Ende dit mesquam soe Salemone,</l>
<l>Dat hi seide van desen doene</l>
<l>In enen sinen boec, hebbic verstaen:</l>
<l>"Ic hebbe di werelt om gegaen</l>
<l>Ende al doresocht in mijn lijf,</l>
<l n="8530">In vanter noit in een goet wijf."</l>
<l>Die vrouwen en selen hen niet belgen das;</l>
<l>Hets lanc leden dat Salemon was.</l>
<l>Ende hi seit omdat hi was gram</l>
<l>Ende dat hem ane sijn wijf mesquam;</l>
<l n="8535">Soe dat hi op ene stonde</l>
<l>Hem selven vragen hegonde</l>
<l>Twi di wijf in dien dagen</l>
<l>Soe gerne gram te makene plagen</l>
<l>Haren man? Ende hi horde</l>
<l n="8540">Ene stemme secgen dese worde:</l>
<l>"Salemon en wondere di niet</l>
<l>Datten mannen droefheit gesciet</l>
<l>Van wiven; wes seker van desen,</l>
<l>Dat hier na noch een wijf sal wesen</l>
<l n="8545">Daer bliscap af sal comen den manne</l>
<l>Hondertwaerven meer oec danne</l>
<l>Dine droefheit es. Ende soe</l>
<l>Sal van dinen geslechte comen toe."</l>
<l>Doe scalt hi hem selven daer af,</l>
<l n="8550">Dathi den wiven selken mesprijs gaf,</l>
<l>Ende pinde hem met al sinen sinne</l>
<l>Om al sijn geslechte te kinne.</l>
<l>Doe ward hem getoget ene partie</l>
<l>Vander comste der maget Marie</l>
<l n="8555">Biden heilegengest, alst God woude;</l>
<l>Ende ene stemme seide also houde</l>
<l>Een deel van dat hem soude gescien.</l>
<l>Ende hi vragede nadien</l>
<l>Oft si di leste soude sijn</l>
<l n="8560">"Die comen soude int geslechte min?"</l>
<l>"Neensi," antwerde die stemme dan,</l>
<l>"Die achterste sal sijn een man;</l>
<l>Ende sal maget sijn in waerre dinc,</l>
<l>Ende beter riddere dan dijn swaselinc</l>
<l n="8565">Josue es oft heeft gewesen.</l>
<l>Nu bestu berecht van desen."</l>
<l>Salemon was harde blide das,</l>
<l>Dat hem dit geoppenbaert was,</l>
<l>Dat in soe groter doget ende machte</l>
<l n="8570">Soude noch comen sijn geslachte;</l>
<l>Ende hi ward pensende sere</l>
<l>Hoe hi dat gedade embermere,</l>
<l>Dattie gene iet wiste van dien</l>
<l>Wat hem daerna soude gescien,</l>
<l n="8575">Omdat so lanc soude sijn daer nare.</l>
<l>Sijn wijf ward in hem wel geware</l>
<l>Dat hi gepens hadde van dingen,</l>
<l>Die hi niet te hoefde conde bringen.</l>
<l>Si haddene lief gnoech, ende si</l>
<l n="8580">Ende wilder niet om vragen bedi;</l>
<l>Maer si beide dat si poent sach das,</l>
<l>Ende dat si wel met hem was.</l>
<l>Doe bat si hem dat hi hare woude</l>
<l>Secgen dat si hem vragen soude.</l>
<l n="8585">"Ic saelt gerne doen," antwerde hi.</l>
<l>Si seide die: "Soe segt mi</l>
<l>Waer omme gi pinst soe nersteleke.</l>
<l>Gi hebt gepinst al dese weke</l>
<l>Ende al die andere herde sere:</l>
<l n="8590">Daerbi soe wanic wel, here,</l>
<l>Dat gi pinset van enegen dingen</l>
<l>Die gi niet te hoefde cont bringen;</l>
<l>Ende ic wiste gerne dware van desen;</l>
<l>En mochse niet so groet wesen,</l>
<l n="8595">Wine souden te hoefde comen des,</l>
<l>Na den sin die in ons beiden es."</l>
<l>Salemon pensde ende dochte:</l>
<l>Op dat enech minsce mochte</l>
<l>Raet vinden van sinen saken,</l>
<l n="8600">So soudene vroet daer af maken:</l>
<l><pb n="59"/>Hi vantse so vroet embertoe,</l>
<l>Dat hi sijn gepens haer seide doe.</l>
<l>Si pensde en lettel daer nare</l>
<l>Ende vrachde hem oft hi ware</l>
<l n="8605">In twivele hoe hijt daerto brochte,</l>
<l>Dattie riddere namaels weten mochte</l>
<l>Dat hi hadde geweten van hem?</l>
<l>Salemon seide: "Ic ne bem</l>
<l>Niet vroet hoe ict hem geweten doe;</l>
<l n="8610">Daer es noch so langen tijt toe."</l>
<l>Si seide: "Ic sal u vroet maken des:</l>
<l>Segt mi hoe lanc dat es</l>
<l>Toter tijt dat hi sal sijn, here."</l>
<l>"Hets wel twee dusent jaer of mere,"</l>
<l n="8615">Sprac toten wive Salemoen.</l>
<l>Si seide: "Gi sult ene dinc doen:</l>
<l>Gi sult een scip doen maken gereet</l>
<l>Vanden besten houte datmen weet,</l>
<l>Ende vanden gedurechsten, ende dat niet</l>
<l n="8620">Verrotten moge, wats gesciet,</l>
<l>No van watere no van ander saken."</l>
<l>Hi antwerde: hi sout doen maken.</l>
<l>Salemon ontboet timbermanne</l>
<l>Ende dede dat werc vangen anne.</l>
<l n="8625">Ende alse dit doe was anegevaen,</l>
<l>Si seide doe tote Salemone saen:</l>
<l>"Nadien dattie riddere liden sal</l>
<l>Van ridderscepe die werelt al,</l>
<l>Die vore hem selen wesen</l>
<l n="8630">Ende na heme oec, bi desen</l>
<l>Soe soude mi wel donken vogen,</l>
<l>Opdat gijt u liet genogen,</l>
<l>Dat hi hadde wapene die leden</l>
<l>Allen anderen van doechdecheden,</l>
<l n="8635">Alsoe alsi sal in sinen tiden</l>
<l>Allen riddere in vromecheiden liden,</l>
<l>Ende dat gise hem daet gereiden dan."</l>
<l>Hi seide, hine wister waer comen an.</l>
<l>Si seide: "Inden tempel, dien gi</l>
<l n="8640">Wilen daet maken, daer suldi</l>
<l>Vinden des conincs Davids sward,</l>
<l>Dat beste snidende dat oit ward,</l>
<l>Ende wonderlijcste mede.</l>
<l>Doet hem af appel ende helte bede.</l>
<l n="8645">Ende nemt die lymmale allene:</l>
<l>Gi kinnet alle dire stene</l>
<l>Ende daertoe alle manieren</l>
<l>Van cruden, van beesten, van diren,</l>
<l>Ende doet ane dat swaerd enen</l>
<l n="8650">Appel maken van diren stenen,</l>
<l>Ende dien gevoget alsoe,</l>
<l>Datter niet te secgene si toe,</l>
<l>Ende datmense moge sceden niet.</l>
<l>Ende dat elc wane, die den appel siet,</l>
<l n="8655">Dat ene dinc allene si.</l>
<l>Ende vorsiet u daer af, dat gi</l>
<l>Hem segt datmer ene helte an doe</l>
<l>Alse wonderlike alser behort toe.</l>
<l>Ende als gi dat selt hebben gedaen</l>
<l n="8660">Ic salre ringe an maken saen,</l>
<l>Sulke als mi goet donken sal."</l>
<l>Hi dede daer dat si hem beval.</l>
<l>Sonder vanden apple allene,</l>
<l>Die hi al maecte van enen stene,</l>
<l n="8665">Ende dien van allen maniren</l>
<l>Van varuen diemen mochte visiren;</l>
<l>Ende dede maken ene helte mede,</l>
<l>Daer ic af sal spreken tere ander stede.</l>
<l>Alst scip was toecomen min no mee</l>
<l n="8670">Ende berect, ende gedaen in die zee,</l>
<l>Salemons wijf dede sonder letten</l>
<l>In dat scip een bedde setten,</l>
<l>Dat rike was ende herde scone.</l>
<l>Ende die coninc dede oec sine crone</l>
<l n="8675">Ten hoefde vanden bedde staen.</l>
<l>Ende dede dbedde decken saen</l>
<l>Met enen sidinen clede daer;</l>
<l>Ende hi bat sinen wive daernaer,</l>
<l>Dat si hem dat swaerd daer brochte,</l>
<l n="8680">Dat hijt opt bedde lecgen mochte.</l>
<l>Ende als hi tswaerd nam van hare</l>
<l>Ward hi altehant geware</l>
<l>Dat van stoppen waren, sonder waen,</l>
<l>Die ringe die sire an hadde gedaen.</l>
<l n="8685">Ende als hi daerombe belgen woude</l>
<l>Seitsi tot hem alsoe houde,</l>
<l>Sine hadde els gene ringe die waerd</l>
<l>Te dragene waren dat swaerd</l>
<l>"Wat es best datmer dan toe doe?"</l>
<l n="8690">"Men saelt aldus laten," seit sire toe,</l>
<l>"Wantet ons niet toe ne hort,</l>
<l>Dat wire ember toe doen vort;</l>
<l>Maer ene joncfrouwe saelt voldoen al.</l>
<l>In weet weltijt het wesen sal."</l>
<l n="8695">Die coninc liet alsoe tswaerd daer,</l>
<l>Ende dede tscep decken daernaer</l>
<l>Met enen sidenen clede also houde,</l>
<l>Dattet niet verrotten soude.</l>
<l>Doen drogen si des overeen,</l>
<l n="8700">Datter noch an gebrac, onder hen tween.</l>
<l>Si nam timmermanne te hant,</l>
<l>Ende leidese daer si tscep vant,</l>
<l>Ende daerna ten bome, daer was Abel</l>
<l>Onder verslegen, als gi hebt gehort wel,</l>
<l n="8705">Ende si hiet hen dat si souden saen</l>
<l>Soe vele houts vanden bome slaen,</l>
<l>Dat si daer af ene spille</l>
<l>Mochten maken na haren wille,</l>
<l>Die ten bedde soude behoren.</l>
<l n="8710">Alse die timbermanne dat verhoren</l>
<l>Si seiden: "Vrouwe, gi sijt vroet des,</l>
<l>Dat dit die irste bome es,</l>
<l>Die onse irste moder wilen ere</l>
<l>Plante: wi sijn hem sculdech ere</l>
<l n="8715">Te doene." Maer si dwancse daertoe,</l>
<l>Dat si den boem houwen moesten doe,</l>
<l>Dat si onlange hadden gedaen,</l>
<l>Datter roet bloet ut quam gegaen.</l>
<l>Doe wordsi versaget soe utermaten,</l>
<l n="8720">Dat si dat houwen wilden laten;</l>
<l>Maer si troestese sere daer toe,</l>
<l>Dat sijt vord houwen alsoe</l>
<l>Alse vele alse hare bequam.</l>
<l>Daerna deetse houwen ende nam</l>
<l n="8725">Vanden anderen bome, di was grone,</l>
<l>Alse vele alsijs hadde te doene,</l>
<l>Ende vanden witten nadien.</l>
<l>Ende alsijs hadde van allen drien</l>
<l>Si dede die timmermanne</l>
<l n="8730">Drie spillen daer af maken danne</l>
<l>Tesen bedde behoef. An elke side</l>
<l>Vanden bedde was ene tier tide,</l>
<l>Ende ene daer boven, ende daer in</l>
<l>Dander twee gevoget meer no min.</l>
<l n="8735">Ende si bleven daer embertoe</l>
<l>Alle drie gevarwet alsoe.</l>
<l>Doe besach dat scip Salemoen,</l>
<l>Ende hi seide na dit doen</l>
<l>Tot sine wive, dat si gedaen</l>
<l n="8740">Groet wonder hadde, sonder waen;</l>
<l>Want al waren daer gemeinlike</l>
<l>Alle die gene van ertrike,</l>
<l>Sine souden weten sonderlinge</l>
<l>Van dien scepe die betekeninge,</l>
<l n="8745">Het ne wiesde hen onse here.</l>
<l>"Noch gi oec," seidi, "in genen kere</l>
<l>Ne wet niet hoet gemaect es.</l>
<l>Ende die riddere sal niet weten des,</l>
<l>Dat ic van hem iet hebbe gehort,</l>
<l n="8750">Onse here en doet hem weten vort."</l>
<l><pb n="60"/>Si seide: Gi docht u, here, herde sere:</l>
<l>Ontbeit: gi seles horen noch mere</l>
<l>Dan gi waent, cortelike,</l>
<l>Dat geeft mi min sin sekerlike."</l>
<l n="8755">Vor dat scip lach dien nacht Salemoen,</l>
<l>Ende hem quam te voren een visoen:</l>
<l>Hem dochte in slape daer hi lach,</l>
<l>Dat hi vanden hemele comen sach</l>
<l>Enen man, ende daer met quamen</l>
<l n="8760">Vele ingle doe te samen</l>
<l>In dat scep; ende hem dochte</l>
<l>Dattie een vanden inglen brochte</l>
<l>Een selverijn vat, daer die man</l>
<l>Al dat scep mede om ginc dan;</l>
<l n="8765">Ende hi screef letteren daer</l>
<l>Anden appel vanden swaerde, ende daer naer</l>
<l>Anden helte; ende daerna vort</l>
<l>Screef hi letteren an des sceeps bort.</l>
<l>Daerna dochte Salemoene</l>
<l n="8770">Dat int bedde ginc licgen di gone,</l>
<l>Ende hi verloessene tier stede,</l>
<l>Ende al sijn geselscap mede.</l>
<l>Des anderdages vant hi ende las</l>
<l>Dat an des sceeps bort gescreven was:</l>
<l n="8775">"Horstu, die wils comen in mi,</l>
<l>Ne come hier in niet, het ne si</l>
<l>Dattu geloves harde wel,</l>
<l>Want ic ben gelove ende niet el.</l>
<l>Ligestu mi in eneger maniren,</l>
<l n="8780">Ic sal di te hant falgiren."</l>
<l>Ende hi trac hem doe achterward,</l>
<l>Ende dat scip vor wech ter vard,</l>
<l>Daer hijt te hant hadde verloren.</l>
<l>Ende doe hordi met sinen oren.</l>
<l n="8785">Ene stemme ropen na dit doen:</l>
<l>"Die achsterste riddere, Salemoen,</l>
<l>Van dinen geslechte sal hier naer</l>
<l>In dat bedde resten vorwaer,</l>
<l>Dattu heves gemaect; ende hi</l>
<l n="8790">Sal horen niemare van di."</l>
<l>Salemon was blide om die wort,</l>
<l>Ende telletse sinen wive vort;</l>
<l>Ende alden lieden gemeinlike,</l>
<l>Beide vremden ende hemeliken,</l>
<l n="8795">Verteldi vort al te hant</l>
<l>Den raet die sijn wijf vant,</l>
<l>Die hem te vindene ontfacht,</l>
<l>Nochtan dede hire toe sine macht.</l>
<l>Ic sal een inde hier af maken</l>
<l n="8800">Ende spreken vort van anderen saken.</l>
</div>
<div type="chapter"><head type="chapter">XII. <hi rend="italic">Hoe dese .iij. gesellen henen scieden ende int lant van Carcheloes quamen ende jegen .x. ridders vachten. </hi></head>
<l>Nu mogedi vort horen tellen</l>
<l>Hoe dattie drie gesellen</l>
<l>Dat bedde besagen tien stonden</l>
<l>Entie spillen, ende oec vonden</l>
<l n="8805">Dat si alle drie gevarwet waren</l>
<l>Met naturliker varuen, twaren;</l>
<l>Ende sine wisten daer af niet di manire.</l>
<l>Doe vonden si daer ene almoesniere,</l>
<l>Die Perchevale nam te hant</l>
<l n="8810">Ende las letteren die hire in vant,</l>
<l>Die hem bescieden al oppenbare</l>
<l>Vanden bedde wat dat ware.</l>
<l>Galaat seide dat men moet</l>
<l>Die joncfrouwe soeken metter spoet,</l>
<l n="8815">Die de ringe wisselen sal;</l>
<l>"Bedie eer dat es gedaen al</l>
<l>Sone machmen, wat soes gesciet,</l>
<l>Dit swaerd altoes verporren niet."</l>
<l>Die joncfrouwe seide te dire steden:</l>
<l n="8820">"Het ward gedaen eer wi sceden."</l>
<l>Ende si deder ane ringe, die si doe</l>
<l>Subtilike hadde gemaect daertoe</l>
<l>Van goude ende van siden</l>
<l>Ende van haren hare, dat tien tiden</l>
<l n="8825">Soe scone was, ende soe claer,</l>
<l>Datmen die goutdrade ende dat haer</l>
<l>Met pinen mochte onderkinnen.</l>
<l>Ende daer waren gedaen binnen</l>
<l>Stene van meneger maniren,</l>
<l n="8830">Met tween riken boclen ende diren.</l>
<l>Ende si sprac tot hen drien vort an:</l>
<l>"Gi heren, dit sijn die ringe die dan</l>
<l>Ant swaerd sijn sculdech te sine nu;</l>
<l>Ende sijn gemaect, dat secgic u,</l>
<l n="8835">Vander dinc van ertrike</l>
<l>Die ic liefst hadde, sekerlike,</l>
<l>Dat es van mins selfs hare."</l>
<l>Si sprac an Galaate daer nare:</l>
<l>"Here, ic hadde, dies geloeft,</l>
<l n="8840">In tsinxendage tscoenste hoeft</l>
<l>Datmen vonden hadde in enech lant;</l>
<l>Ende alse gi riddere wort te hant,</l>
<l>Ende ic wiste die waerheit das,</l>
<l>Dat mi dese aventure gereet was,</l>
<l n="8845">Soe dedic mi afdoen min haer,</l>
<l>Ende maecte dese ringe daer naer."</l>
<l>Si dede die andere ringe af dan,</l>
<l>Ende dede doe die hare an.</l>
<l>Alse die joncfrouwe dit hadde gedaen</l>
<l n="8850">Sprac si toten gesellen saen:</l>
<l>"Wildi des sweerds name weten,</l>
<l>Ic secgu dat es geheten</l>
<l>Tswaerd metten wonderliken ringen;</l>
<l>Entie scede, in waren dingen:</l>
<l n="8855">Gedinkenesse van sinne;</l>
<l>Want nieman die sin heeft inne</l>
<l>Ne sal sien in negenen kere</l>
<l>Iet vanden scoe vortwardmere,</l>
<l>Hem ne sal dan gedenken wel</l>
<l n="8860">Vanden blode dat storte Abel."</l>
<l>Perchevale ende Bohort spraken an</l>
<l>Galaate ende baden dat hi dan</l>
<l>Dat swaerd gorde. Hi seide doe:</l>
<l>"Ic sal eer doen datter behort toe."</l>
<l n="8865">Ende hi naemt in sinen handen,</l>
<l>Ende doe seiden die gesellen te handen:</l>
<l>"Dit swaerd es uwe: en mach u</l>
<l>En geen man ontsecgen nu."</l>
<l>Ende Galaat trac dat swaerd daer naer,</l>
<l n="8870">Dat hi vant scone ende claer.</l>
<l>Doe stac hijt weder inden scoe,</l>
<l>Entie joncfrouwe ontgordem doe</l>
<l>Sijn swaerd, dat hi hadde, ter vart,</l>
<l>Ende gorde heme dat dire swaerd;</l>
<l n="8875">Ende si seide: "Mine roect nembermere</l>
<l>Weltijt dat ic sterve, here;</l>
<l>Want ic houde mi, secgic u,</l>
<l>Over die geluckeste maget nu,</l>
<l>Die in al die werelt es,</l>
<l n="8880">Nadat ic hebbe gelucke des,</l>
<l>Dat ic den besten man van ertrike</l>
<l>Riddere gemaect hebbe bi gelike;</l>
<l>Want gine ward, als gi moget sien,</l>
<l>Geen riddere te rechte vor dien</l>
<l n="8885">Dat gi had gegord dit goede sward."</l>
<l>Hi antwerde hare ter vard:</l>
<l>"Gi hebt soe gedaen, dat ic sal</l>
<l>U riddere sijn mijn leven al."</l>
<l>"Here, groten danc," seitsi doe,</l>
<l n="8890">Ende si keerden ter roetscen toe.</l>
<l>Perchevael seide: "Ic danke sere</l>
<l>Gode daer af, onsen here;</l>
<l>Want ic hebbe dese aventure</l>
<l>Te hoefde sien bringen nu ter ure;</l>
<l n="8895">Want ic noit vor desen dach</l>
<l><pb n="61"/>En gene soe scone ne sach."</l>
<l>Si gingen in haer scep al doe</l>
<l>Ende seilden toter nacht toe,</l>
<l>Ende haer negeen ne wiste daer</l>
<l n="8900">Oft si den lande waren iwer naer.</l>
<l>Ende si arreverden an een lant</l>
<l>Des ander dages, dat was genant</l>
<l>Corceloes. Ende alsi sere</l>
<l>Gedanct hadden onsen here</l>
<l n="8905">Gingen si tenen castele ward.</l>
<l>Die joncfrouwe seide metter vard:</l>
<l>Gevreescet men nu hier ter tijt</l>
<l>Dat gi van Arturs hove sijt,</l>
<l>Men sal u asselgiren om di dinc,</l>
<l n="8910">Want si haten sere Arture den coninc."</l>
<l>Bohort seide: "Gine sult u</l>
<l>Daer af niet versagen nu,</l>
<l>Bedie die selve here,</l>
<l>Die ons telivereerde ere</l>
<l n="8915">Vander roetsen, sal ons van desen</l>
<l>Wel hulpen, alst sijn wille sal wesen."</l>
<l>Binnen dien dat si spraken alsoe</l>
<l>Quamer een knape gereden toe,</l>
<l>Die seide: "Gi heren, wie sidi?"</l>
<l n="8920">"Wi sijn van Arturs hove," seiden si.</l>
<l>Hi seide tot hen al sonder sparen,</l>
<l>Dat si daer qualijc comen waren,</l>
<l>Ende hi sloech wech daer met sporen;</l>
<l>Ende si horden thant luden een horen.</l>
<l n="8925">Doe quam tot hen ene joncfrouwe saen,</l>
<l>Die henlieden dede verstaen</l>
<l>Dat si tharre doet comen waren,</l>
<l>Ende hiet hen dat si wech souden varen.</l>
<l>Si seiden: "Gine versaget ons niet;</l>
<l n="8930">Hets ene dinc die niet gesciet."</l>
<l>Doe quamen op hen tier steden</l>
<l>Tien gewapende ridders gereden,</l>
<l>Die seiden: si moesten hen opgeven,</l>
<l>Oft men soude hen nemen dleven.</l>
<l n="8935">Si seiden: "Dan mach ons niet gescien."</l>
<l>Ende si lipen hen op nadien;</l>
<l>Ende die drie gesellen weerden soe,</l>
<l>Dat sire vele af staken doe,</l>
<l>Ende si hadden alsulc geval,</l>
<l n="8940">Dat sise dreven inden castele al,</l>
<l>Daer si vanden ridders ende knapen,</l>
<l>Die hen hadden begonnen wapen.</l>
<l>Ende die gesellen lipen hen [op] daer naer</l>
<l>Ende slogense doet alse beesten daer.</l>
<l n="8945">Ende Galaat dedere soe vele toe,</l>
<l>Dat hi bat sceen een viant doe</l>
<l>Wesen dan een kersten man;</l>
<l>Ende hi deetse alle vlien dan.</l>
<l>Alsi hen gediliverert sagen</l>
<l n="8950">Ende die viande vor hen doet lagen</l>
<l>Seide Galaat: "Hets mesdaet groet,</l>
<l>Dat wire hebben soe vele doet."</l>
<l>Bohort seide: "Hadse onse here iet</l>
<l>Gemint, dit ne ware niet gesciet;</l>
<l n="8955">Si haddens bi aventuren so sere</l>
<l>Verdient jegen onsen here,</l>
<l>Dat si hem liver doet waren</l>
<l>Dan si ons waren ontvaren."</l>
<l>Galaat seide, al sonder waen:</l>
<l n="8960">"Al hadden si jegen Gode mesdaen,</l>
<l>En stonde ons niet te wreken dan;</l>
<l>Maer die wrake gaet den genen an,</l>
<l>Die dicwile vorste gevet</l>
<l>Dattie sondere kinnesse hevet."</l>
<l n="8965">Doe quam een goet man daer</l>
<l>Ute ere cameren daer naer,</l>
<l>Ende brachte gedragen corpus domini;</l>
<l>Ende hi was al tescoffirt daerbi</l>
<l>Dat hire so vele liede vant</l>
<l n="8970">Gewapent, ende trac achter te hant.</l>
<l>Alse Galaat des ward geware</l>
<l>Dat hi pape was, ende dat hi dare</l>
<l>Onsen here bracht hadde daertoe,</l>
<l>Hi stac sinen helm af doe,</l>
<l n="8975">Ende hi seide tot hem ter vard:</l>
<l>"Gine hebt van ons geen ruward."</l>
<l>Die goede man seide: "Wie sidi?"</l>
<l>"Wi sijn van Arturs hove," seide hi.</l>
<l>Ende si telden den pape also hoe</l>
<l n="8980">Si daer waren geasselgiert doe,</l>
<l>Ende hoe die scofferture gevel</l>
<l>Op die van binnen alsoe wel.</l>
<l>Die goede man seide also saen:</l>
<l>"Gi hebt grote almoessene gedaen,</l>
<l n="8985">Ende die beste die noit riddere dede.</l>
<l>Ende al mochti leven mede</l>
<l>Alse [lange] als die werelt staen sal,</l>
<l>Sone mochti in u leven al</l>
<l>Ne gene meerre doen, bedi</l>
<l n="8990">Dese drie gebrodere die gi</l>
<l>Hebt gedoet haetten mere</l>
<l>Dan enege liede onsen here;</l>
<l>Ende si hadden gedaen soe vele</l>
<l>An dese van desen castele,</l>
<l n="8995">Dat si arger waren in scine</l>
<l>Dan enege Serrasine.</l>
<l>Van desen castele was met gewout</l>
<l>Wilen here die grave Arnout;</l>
<l>Ende hi was van drie ridders vader,</l>
<l n="9000">Goet te wapenen allegader;</l>
<l>Ende hi hadde ene dochter mede,</l>
<l>Wel geraect van groter scoenhede;</l>
<l>Entie broder wordense so minnende</l>
<l>Dat sire bi lagen int inde,</l>
<l n="9005">Ende namen hare suverhede.</l>
<l>Om dat si daer af clage dede</l>
<l>Tot haren vader quamen si</l>
<l>Ende slogense doet daer bi;</l>
<l>Ende alse die vader wilde verdriven</l>
<l n="9010">Wilden sine te hans ontliven;</l>
<l>Ende si haddene geslegen doet,</l>
<l>Maer datter een broder jegen scoet.</l>
<l>Si leidene in gevancnesse saen,</l>
<l>Ende hebben onder [hen .iij.] gedaen</l>
<l n="9015">Al die ongetrouwechede</l>
<l>Die liede doen mochten teneger stede.</l>
<l>Si hebben doet geslegen papen,</l>
<l>Moenke, clerke ende knapen,</l>
<l>Ende capellen mede gevelt,</l>
<l n="9020">Aldus hadse die viant bedwelt.</l>
<l>Ende haer vader ontboet mi heden</l>
<l>Dat ic quame hier ter steden</l>
<l>Daer hi in groter siecheit leget,</l>
<l>Alse te stervene, alsmen seget.</l>
<l n="9025">Ende ic quam hier te hem bedien,</l>
<l>Dus gewapent als gi moget sien,</l>
<l>Hem in sine siecheit vanden.</l>
<l>Ende si daden mi scanden</l>
<l>Alse vele, als haddic gesijn</l>
<l n="9030">Een ongelovech Serrasijn.</l>
<l>Ende ic vertelde dat algader,</l>
<l>Wat si mi daden, haren vader,</l>
<l>Die mi antwerde dat sine</l>
<l>Scande ende daertoe die mine,</l>
<l n="9035">Nadien dattet was gesproken,</l>
<l>Beide souden sijn gewroken;</l>
<l>Ende daer af souden doen die wrake</l>
<l>Ons heren seriante van dien saken."</l>
<l>Galaat ginc toten grave nadien,</l>
<l n="9040">Ende als hine hadde gesien</l>
<l>Hi seide: "Sijt willecome, here.</l>
<l>Wi hebben begeert sere</l>
<l>Uwe comste over lanc,</l>
<l>Ende nu hebwi u Goddanc.</l>
<l n="9045">Nu biddic u, dat gi mi</l>
<l><pb n="62"/>Vor u borst hout, dat daer bi</l>
<l>Mine ziele verbliden mach al,</l>
<l>Daer min lichame rusten sal</l>
<l>Op soe goeden man alse gi sijt."</l>
<l n="9050">Ende hi namene te dier tijt</l>
<l>Vrindelike al sonder vorst,</l>
<l>Ende leidene op sine borst.</l>
<l>Ende als hine hilt alsoe,</l>
<l>Die grave, die cranc was doe,</l>
<l n="9055">Neech doe en seide: "God, live vader,</l>
<l>Ic bevele u hier algader,</l>
<l>Mijn ziele ende min lijf."</l>
<l>Hi lach een lanc stic sonder blijf</l>
<l>Gelijc oft hi doet ware.</l>
<l n="9060">Hi seide overlanc daernare:</l>
<l>"Live vrient, nu hore na mi.</l>
<l>Die hoge meester ontbiet di</l>
<l>Dat hi hem wel hout gepait des,</l>
<l>Dat hi wel gewroken es</l>
<l n="9065">Van sinen quaden vianden,</l>
<l>Ende dattu wech vars te handen</l>
<l>Toten gemangirden coninc,</l>
<l>Dat hi moge ontfaen bi dire dinc</l>
<l>Sine gesonde, daer hi lange naer</l>
<l n="9070">Heeft ontbeit, alst es waer,</l>
<l>Die hi sculdech tontfane es</l>
<l>Bi dire comste, sijt seker des."</l>
<l>Ende hi loec doe sine ogen toe,</l>
<l>Ende sciet van desen live doe,</l>
<l n="9075">Daer die vander steden</l>
<l>Om waren in groter droefheden;</l>
<l>Ende hi was daer bi ter eerden gedaen</l>
<l>In ene hermitage, sonder waen,</l>
<l>Alsoe alsmen sculdech was te doene.</l>
<l n="9080">Ende die liede van religione,</l>
<l>Die int lant waren daer</l>
<l>Al omtrent, verre ende naer,</l>
<l>Quamen daer ten like drove</l>
<l>Ende deden heme sine behove.</l>
<l n="9085">Die drie gesellen scieden danen doe,</l>
<l>Ende Perchevaels suster met hen alsoe.</l>
<l>Si reden soe verre, dat si quamen</l>
<l>In enen bosch, daer si vernamen</l>
<l>Enen witten herte ende daermede</l>
<l n="9090">Vier witte libaerde ter stede,</l>
<l>Diene scenen geleiden tien tiden.</l>
<l>Alsise sagen vor hen liden</l>
<l>Seide Perchevael dat hijt vordien</l>
<l>Anderwerven hadde gesien.</l>
<l n="9095">"Dits ene dinc te wonderne harde;</l>
<l>Het scient dat dese libarde</l>
<l>Den hert geleiden; ende van desen</l>
<l>Wistic gerne wat soude wesen."</l>
<l>"Ende ic oec," seide Galaat saen.</l>
<l n="9100">"Mi gevet hier af min waen,</l>
<l>Dat dese aventure, die wi</l>
<l>Nu sien, van Gods halven si."</l>
<l>Si reden daerna ende vonden</l>
<l>Ene hermitage in corten stonden,</l>
<l n="9105">Daer een goet man woende, out van dagen,</l>
<l>In ene roetse. Ende si sagen</l>
<l>Dattie hert ende alle vire</l>
<l>Die liebarde tieden daerin scire.</l>
<l>Die gesellen beetten ter vaerd</l>
<l n="9110">Ende gingen ter capellen waerd.</l>
<l>Ende alsi daer quamen si vonden</l>
<l>Den pape al gereet ten stonden</l>
<l>Ter messe, ende si beetten daer</l>
<l>Ende horden sine messe daernaer.</l>
<l n="9115">Alse die pape in sijn secreet was</l>
<l>Vander messen so dochte henlieden das,</l>
<l>Dattie witte hert ward een man daer,</l>
<l>Ende dat hi sat doe opten outaer</l>
<l>In een rike sitten diere;</l>
<l n="9120">Ende die libarde alle vire</l>
<l>Waren verwandelt in maniren</l>
<l>Die gi nu moget horen visiren;</l>
<l>Die een sceen een man twaren,</l>
<l>Ende die ander sceen een aren:</l>
<l n="9125">Die derde sceen een libaert wesen,</l>
<l>Entie vierde een osse te desen;</l>
<l>Ende si hadden vlederike</l>
<l>Alle vire dire gelike,</l>
<l>Oft si vligen mochten, ende daertoe</l>
<l n="9130">Hadden si allomme beseten doe</l>
<l>Dat sitten, daer hi hert op sat,</l>
<l>Dat si al hadden bedect dat,</l>
<l>Twe ten hoefden ende twee derre geliken</l>
<l>Ten voten, met haren vlederiken.</l>
<l n="9135">Ende si voren danen doe dure</l>
<l>Ene glasine venstre, di te dire ure</l>
<l>Nine argede none brac.</l>
<l>Doe hordense dat ene stemme sprac:</l>
<l>"In deser maniren soe quam</l>
<l n="9140">Onse here Kerst, dat soete lam,</l>
<l>In sire soeter moder lichame,</l>
<l>Dat haer magedom gene blame</l>
<l>Van dire comste mochte ontfaen,</l>
<l>Want si bleef swaer, sonder waen."</l>
<l n="9145">Si vielen ter neder van dien worden</l>
<l>Al gestrect, alsise horden.</l>
<l>Daer quam grote claerheit op hen allen,</l>
<l>Dat hen dochte di capelle vallen</l>
<l>Daer si gevallen lagen neder.</l>
<l n="9150">Tirst dat si opstonden weder</l>
<l>Ende in haer cracht weder quamen</l>
<l>Si gingen daer si vernamen</l>
<l>Den goeden man, dien si baden</l>
<l>Dat hise wilde daer nu beraden,</l>
<l n="9155">Ende die betekenesse van dien</l>
<l>Secgen van dat si nu hadden gesien.</l>
<l>Die goede man seide nu ter tijt:</l>
<l>"Gi heren, ic weet wel dat gi sijt</l>
<l>Van ons heren ridders van hemelrike,</l>
<l n="9160">Die ten inde selt bringen, sekerlike,</l>
<l>Die queste vanden heilegen grale;</l>
<l>Ende vele dogeden, wetic wale,</l>
<l>Onse here hevet nu</l>
<l>In sinen sittene getoget u,</l>
<l n="9165">Dat hi den hert verwandelen dede</l>
<l>In eens mans gedane; mede</l>
<l>Soe toendi u die wrake die hi</l>
<l>In dat cruce dede daerbi</l>
<l>Dat hi was gedect in al die lede</l>
<l n="9170">Met enen roeden eertschen clede,</l>
<l>Want hi met sterffeliken vleesce was</l>
<l>Verdect; maer verwan, sijt seker das,</l>
<l>Ende al stervende die doet cochte</l>
<l>Onse leven ende weder brochte.</l>
<l n="9175">Ende om dat noit in genen stonden</l>
<l>In die maget Marie was ertsce sonden</l>
<l>Wilde die here van hemelrike</l>
<l>Hem oppenbaren dire gelike</l>
<l>Van enen witten hert, alsoe</l>
<l n="9180">Dattie here was sonder smette doe.</l>
<l>Ende die gene die met haren</l>
<l>Vlederiken omtrent hem waren</l>
<l>Betekenen die vier ewanglisten,</l>
<l>Die de heilege scrifture wisten,</l>
<l n="9185">Ende die scrifture oec brachten vort,</l>
<l>Diemen vele nu lesen hort.</l>
<l>Noit mochte geen riddere das</l>
<l>Vroet werden, vor nu, wat was;</l>
<l>Ende nemmermeer en sal hi na desen</l>
<l n="9190">In derre maniren gesien wesen."</l>
<l>Si dancten Gode sere vandien,</l>
<l>Dat si dat alsoe hadden gesien.</l>
<l>Perchevael nam dat swaerd daernaer,</l>
<l>Dat Galaat leide neder daer,</l>
<l n="9195">Om dat hijt wilde dragen vort an,</l>
<l><pb n="63"/>Ende hi liter sijn swaerd dan.</l>
<l>Tirst dat si van danen scieden</l>
<l>Si quamen onder hen lieden</l>
<l>Gereden daer si doe vernamen</l>
<l n="9200">Enen sconen casteel ende getamen.</l>
<l>Sine voren niet binnen der steden:</l>
<l>Ende alsi also buten reden</l>
<l>Quam een riddere met groter vaerd</l>
<l>Gewapent gereden te hen waerd,</l>
<l n="9205">Ende hi vrachde henlieden daernaer</l>
<l>Om die joncfrouwe, die met hen voer daer,</l>
<l>Oft si maget ware doe?</l>
<l>Bohort antwerde: "Ja soe."</l>
<l>Ende hi namse biden breidel saen</l>
<l n="9210">Ende seide: "Gine sult mi niet ontgaen,</l>
<l>Gine sult gelden te voren</l>
<l>Die costumen die hier toe horen."</l>
<l>Perchevael seide: "Gine donct mi</l>
<l>Niet vroet wesen, here, bedi</l>
<l n="9215">Joncfrouwen hebben dat vordeel dat si</l>
<l>Al overal bi rechte sijn vri.</l>
<l>Ja, soe edele joncfrouwe namelike</l>
<l>Alse dese es dan sekerlike,</l>
<l>Die sonder waen conincs dochter es</l>
<l n="9220">Ende coninginne, sijt seker des."</l>
<l>Daerna hebben si vernomen</l>
<l>Wel .x. ridders uten castele comen,</l>
<l>Ende ene joncfrouwe, di brachte in haer hant</l>
<l>Ene selverine scotele. Ende altehant</l>
<l n="9225">Seiden si dat daer niet en lede</l>
<l>Die joncfrouwe nu ter selver stede,</l>
<l>Sine moeste gelden tharen dele</l>
<l>Die costume vanden castele;</l>
<l>"Bedie," si seiden, "in wat tiden</l>
<l n="9230">Hier enege joncfrouwen liden,</l>
<l>Die magede sijn, bi deser straten,</l>
<l>Si moten van haren blode hier laten</l>
<l>Van haren rechten arme, sonder waen,</l>
<l>Dese scotele vol, ende dan gaen."</l>
<l n="9235">Galaat antwerde doe mettien:</l>
<l>"Quaet mote den genen gescien,</l>
<l>Die de dorperheide gedochte,</l>
<l>Dat hi die costume opbrochte.</l>
<l>Ende bi minen rade, wats gesciet,</l>
<l n="9240">En gelt si dese costume niet.</l>
<l>Ic later eer omme dat leven</l>
<l>Eer icse hare late nu geven."</l>
<l>Perchevael mede ende Bohort</l>
<l>Seiden elc tselve alse hijt hort.</l>
<l n="9245">Si begonden die orsse daer nopen</l>
<l>Metten sporen ende litense lopen</l>
<l>Onderlinge, ende oec braken</l>
<l>Hare speren, dat si afstaken</l>
<l>Die .x. ridders daer ter eerden,</l>
<l n="9250">Soe dat si scieden van haren peerden.</l>
<l>Ende uten casteele quamen doe</l>
<l>.xl. gewapende ridders daer toe</l>
<l>Om te hulpene den haren,</l>
<l>Ende vore hen allen quam gevaren</l>
<l n="9255">Een out man, die seide: "Ic bid u,</l>
<l>Dat gi u opgevet nu,</l>
<l>Ende en laet u niet slaen te doet;</l>
<l>Want het ware scade altegroet,</l>
<l>Om dat gi soe goede liede sijt."</l>
<l n="9260">Galaat seide: "Nu ter tijt</l>
<l>Sone gelt si der costumen niet,</l>
<l>Wilt sijs mi geloven, wats gesciet."</l>
<l>Doen begonsten si in beiden siden</l>
<l>Onderlinge herde sere striden.</l>
<l n="9265">Ende Galaat wrachte wonder groet,</l>
<l>Bedie hi sloecht al daer doet</l>
<l>Die hi achterhalen mochte</l>
<l>Ende die hi metten swaerde gerochte.</l>
<l>Si vochten tote dat di nacht quam,</l>
<l n="9270">Die hen dat vechten daer benam.</l>
<l>Doen so quam die goede man</l>
<l>Ende sprac den drien gesellen an:</l>
<l>"Hets nacht, als gi moget sien,</l>
<l>Comt herbergen met mi onder u drien;</l>
<l n="9275">Wi selen u morgen eer primetijt</l>
<l>Setten in sulken poente als gi sijt.</l>
<l>Ic weet wel, als men cont sal maken</l>
<l>U die waerheit van desen saken,</l>
<l>Gi sult wel accorderen daer toe,</l>
<l n="9280">Dat dese joncfrouwe dan doe</l>
<l>Dat wi versoeken an hare."</l>
<l>Si drogen overeen daer nare,</l>
<l>Dat si daden sine bede,</l>
<l>Ende voren met hem in die stede,</l>
<l n="9285">Daer si eerlike was ontfaen,</l>
<l>Ende daer hare vele eren was gedaen.</l>
<l>Ende doe baden die drie gesellen</l>
<l>Datmen hen soude vertellen</l>
<l>Die costume vanden castele daer.</l>
<l n="9290">Een goet man seide hen daer naer:</l>
<l>"Hier es ene vrowe binnen der stede,</l>
<l>Daer wi sijn allegader mede,</l>
<l>Die in ene siecheit gevallen es</l>
<l>Van laserscape, sijt seker des;</l>
<l n="9295">Ende wi sochten raet harentare</l>
<l>Om te genesene hare,</l>
<l>Daer wi niet mochten comen an.</l>
<l>Int inde seide ons een goet man:</l>
<l>Mochtwi enechsins gevisieren,</l>
<l n="9300">Dat wi in eneger manieren</l>
<l>Hadden van ere suver maget</l>
<l>Ene scotel vol bloets bejaget,</l>
<l>Ende die maget ware in beide</l>
<l>In wille ende in gewerke meide,</l>
<l n="9305">Entie conincs dochter ware daertoe,</l>
<l>Ende coninginne mede alsoe,</l>
<l>Ende Perchevaels suster ware tot desen,</l>
<l>Die vrowe souder met genesen,</l>
<l>Ware dat sake, dat si ware</l>
<l n="9310">Daermede bestreken. Ende daer nare</l>
<l>Begonstewi vort ane antiren</l>
<l>Dese costume ende dese maniren,</l>
<l>Dat wi in ne genen tiden</l>
<l>En gene maget hier liten liden,</l>
<l n="9315">Conincs dochter, vor desen casteel,</l>
<l>Wine hadden van haren blode een deel.</l>
<l>Nu sidi van deser costumen vroet:</l>
<l>Nu doetter met dat u donct goet."</l>
<l>Die joncfrouwe seide na desen:</l>
<l n="9320">"Ic mach dese vrowe nu genesen</l>
<l>Opdat ic wille." Ende daer naer</l>
<l>Vraget si den drien ridders daer</l>
<l>Wat haer raet daer af ware?</l>
<l>Ende Galaat seide daer nare:</l>
<l n="9325">"Gi sijt soe bleec ende so cranc,</l>
<l>Gi soudet besterven eer iet lanc</l>
<l>Doedise aldus genesen."</l>
<l>"Het sal mi," seitsi, "ere wesen,</l>
<l>Ende al minen geslechte toe,</l>
<l n="9330">Stervicker omme;" seitsi doe;</l>
<l>"Ende ic bent sculdech te done dor u</l>
<l>Ende dore henlieden nu.</l>
<l>Het waere merre scade vergadert di</l>
<l>Dan dit soude wesen van mi</l>
<l n="9335">Dat icker omme storve; ende bi dien</l>
<l>Biddic sere u allen drien</l>
<l>Dat gi u accordeert daertoe,</l>
<l>Dat ic haerre liede wille doe."</l>
<l>Ende si georloefden dat,</l>
<l n="9340">Om dat sijs so vrindelijc bat.</l>
<l>Perchevaels suster seide daernaer</l>
<l>Vor alle die gene di waren daer:</l>
<l>"Ic sal quiten morgen inden dage</l>
<l>In dire maniren, sonder sage,</l>
<l n="9345">Dat hen te quitene sijn gewone</l>
<l><pb n="64"/>Joncfrouwen van minen doene."</l>
<l>Die van binnen, die dat horden,</l>
<l>Dancten hare van dien worden</l>
<l>Ende dreven met hare feeste mere</l>
<l n="9350">Dan si gedaen hadden ere.</l>
<l>Des anders dages quam die joncfrouwe vort</l>
<l>Alsi messe hadde gehort,</l>
<l>Ende int palais dede si dare</l>
<l>Die vrouwe bringen vor hare,</l>
<l n="9355">Die soe oversere ontmaect was</l>
<l>In haer ansichte, sijt seker das,</l>
<l>Dattet groet wonder wesen dochte</l>
<l>Hoe si enen dach leven mochte.</l>
<l>Ende die joncfrouwe dede hare slaen</l>
<l n="9360">Ene adere, dat bloet utspranc saen;</l>
<l>Ende si seinde hare doe</l>
<l>Ende beval hare Gode toe,</l>
<l>Ende seide toter vrowen al bloet:</l>
<l>"Ic ben comen te mire doet,</l>
<l n="9365">Vrouwe, hier om u gesonde."</l>
<l>Ende si verdroechde ter selver stonde</l>
<l>Omtrent therte utermaten</l>
<l>Om dbloet dat si hadde gelaten.</l>
<l>Die scotele was al vol doe.</l>
<l n="9370">Alsi mochte spreken sprac si toe</l>
<l>Perchevale haren broder, ende seide: "Nu</l>
<l>Stervic; daeromme soe biddic u,</l>
<l>Dat gi minen lichame doet niet</l>
<l>In dit lant graven, wats gesciet,</l>
<l n="9375">Maer doet mi lecgen, ic bidde u des,</l>
<l>Ter havenen die mi naest es;</l>
<l>In ene scepelkin laet mi varen ter uren</l>
<l>Daer mi senden die aventuren;</l>
<l>Bedie weset wel seker das,</l>
<l n="9380">Alse gi sult comen te Sarras,</l>
<l>Daer gi varen sult, wetic wale,</l>
<l>Volgen nu den heilegen grale,</l>
<l>Gi sult mi vinden te hant</l>
<l>Gearriveert ane dlant.</l>
<l n="9385">Ic bidde u, dat gi mi gravet daer naer</l>
<l>In dat geestelijc palays daer;</l>
<l>Bedie Galaat ende gi mede</l>
<l>Sult licgen beide te dire stede."</l>
<l>Hi belovet al wenende hare.</l>
<l n="9390">Si seide tote Perchevale daer nare:</l>
<l>"Scedet morgen henen onder u drien,</l>
<l>Ende vard elc sinen wech tot dien,</l>
<l>Dat gi te gadere toten coninc comt,</l>
<l>Diemen gemangirt coninc nomt;</l>
<l n="9395">Dus wilt die hoge meester dat si."</l>
<l>Si souden alsoe doen, seiden si.</l>
<l>Si ontfinc oetmodelijc daer naer</l>
<l>Trecht vander heileger kerken daer,</l>
<l>Ende sciet wel ende heilechlike</l>
<l n="9400">Daerna van desen eertrike.</l>
<l>Die vrowe met haren blode genas:</l>
<l>Ende alsi dus genesen was,</l>
<l>Haer vleesch, dat vordien</l>
<l>Donker ende sward was gesien,</l>
<l n="9405">Ontfinc al sulke scoenhede</l>
<l>Alset hadde vor die siechede,</l>
<l>Des die drie gesellen waren blide,</l>
<l>Ende alle dire waren tier tide.</l>
<l>Ende si daden berecken daer naer</l>
<l n="9410">Der joncfrouwen lichame aldaer,</l>
<l>Ende balsemen also ridelike</l>
<l>Oft ware die meeste van ertrike;</l>
<l>Ende si daden een scep berecken</l>
<l>Ende met sidinen clederen decken,</l>
<l n="9415">Ende een rikelijc bedde daer in,</l>
<l>Wel gepareert meer no min,</l>
<l>Dat elc prisede diet sach,</l>
<l>Daer die dode minsche op lach.</l>
<l>Alsi al dit hadden gedaen</l>
<l n="9420">Setten si tscep in die zee saen,</l>
<l>Ende Bohort seide daer nare:</l>
<l>"Ic wilder een brief mede ware,</l>
<l>Ende daer in ware bescreven</l>
<l>Hoe die joncfrouwe doet es bleven,</l>
<l n="9425">Ende die aventuren die si alsoe</l>
<l>Te hovede hulp bringen daertoe."</l>
<l>Ende Perchevael seide doe saen,</l>
<l>Dat hi alsoe nu hadde gedaen.</l>
<l>Galaat seide dat hire wel an dede,</l>
<l n="9430">Want si mochte comen tselker stede,</l>
<l>Men soude merre ere doen hare</l>
<l>Dan ofter die brief niet ane ware.</l>
<l>Si litent scip gaen in Gods gewout</l>
<l>Ende bevalent Gode menechfout.</l>
</div>
<div type="chapter"><head type="chapter">XIII. <hi rend="italic">Hoe Perchevael ende Galaat die wrake vander joncfrouwen vernamen. </hi></head>
<l n="9435">Dese drie voren wech nadas,</l>
<l>Ende worden geware dat was</l>
<l>Een donker weder, ende trocken ter vaerd</l>
<l>Vaste tere capellen waerd.</l>
<l>Het begonste donren tien tiden,</l>
<l n="9440">Ende blixemen in allen siden,</l>
<l>Soe dattie ene heilecht wel</l>
<l>Vanden castele die muer vel,</l>
<l>Ende hen tebarenterden di gesellen</l>
<l>Vanden muren die daer vellen.</l>
<l n="9445">Daerna alse dat sware weder</l>
<l>Te ginc ende vel neder</l>
<l>Es een riddere gevloen, die was</l>
<l>Sere gewont, die bat das,</l>
<l>Datmen hem holpe; ende daer quam saen</l>
<l n="9450">Een riddere gevolget en een naen,</l>
<l>Ende ripen al oppenbare</l>
<l>Van verren dat hi doet ware.</l>
<l>Bohorde ontfermde des sere</l>
<l>Ende bat tot Galaate: "Live here,</l>
<l n="9455">Vard uwen wech, ende laet mi keren</l>
<l>Genen riddere hulpen verweren</l>
<l>Nu hier jegen viande,</l>
<l>Die hem willen doen scande.</l>
<l>Ne laet niet dor mi, gine vaerd</l>
<l n="9460">Margen tuwer questen waerd</l>
<l>Elkerlijc sinen wech tot dien,</l>
<l>Dat wi vergaderen onder ons drien."</l>
<l>Dus voer hi na te derre ure.</l>
<l>Nu salic vort die aventure</l>
<l n="9465">Secgen nu te desen male</l>
<l>Van Galaate ende van Perchevale,</l>
<l>Die over haren geselle sere</l>
<l>Gode baden onsen here,</l>
<l>Ende bleven den nacht ter capellen daer.</l>
<l n="9470">Des ander dages, wet vorwaer,</l>
<l>Alsi geware worden das,</l>
<l>Dattie tempeest g[eval]len was</l>
<l>Ende die dach scone [b]aert,</l>
<l>Si voren ten castele [waer]t,</l>
<l n="9475">Alse die gerne souden [bekinnen]</l>
<l>Hoe gevaren was daer binnen.</l>
<l>Tirst dat si ter porten quamen</l>
<l>Vondensise verbernt, ende vernamen</l>
<l>Dat geworpen hadde dweder</l>
<l n="9480">Alle die mure ter neder.</l>
<l>Si voren binnen, daer si meer</l>
<l>Wonders vonden dan si daden eer,</l>
<l>Want si binnen den castele ten stonden</l>
<l>No weder wijf no man ne vonden;</l>
<l n="9485">Ende si tijden vord, dat si quamen</l>
<l>Ten palayse, daer si vernamen</l>
<l>Die ridders woch ende weder</l>
<l>Ter eerden doet licgen neder;</l>
<l>Ende si drogen over een das,</l>
<l n="9490">Dat dit Gods wrake was.</l>
<l><pb n="65"/>Ende si horden ene stimme daernaer,</l>
<l>Die hen seide al oppenbaer:</l>
<l>"Dat gesciet sijn dese saken,</l>
<l>Dat es den joncfrouwen te wraken,</l>
<l n="9495">Die hier binnen desen castele</l>
<l>Van haren blode lieten vele,</l>
<l>Om datter mede soude haer lijf</l>
<l>Behouden een ongetrouwe wijf."</l>
<l>Binnen dien datsi daer lagen</l>
<l n="9500">Ende dat wonder ane sagen</l>
<l>Quamen si gegaen tere stonden</l>
<l>Daer si ene capelle vonden,</l>
<l>Een kerchof, daer si in, al sonder waen,</l>
<l>Vele groenre bome sagen staen,</l>
<l n="9505">Ende wel .xl. tommen mede.</l>
<l>Ende het sceen dat te dier stede</l>
<l>En geen tempeest no onweder</l>
<l>Daer was gevallen neder,</l>
<l>Alst en hadde gedaen, bi trouwen.</l>
<l n="9510">Daer lagen die heilege joncfrouwen,</l>
<l>Die omder vorseider vrouwen leven</l>
<l>Van blodene doet waren bleven;</l>
<l>Ende daer lagere .xij. te waren,</l>
<l>Die alle conincs kindere waren.</l>
<l n="9515">Si bleven toter primtijt dare</l>
<l>Ende scieden doen daernare</l>
<l>Ende reden dat si een foreest vernamen;</l>
<l>Ende alsi binnen den foreeste quamen</l>
<l>Spraken si so onder hen lieden,</l>
<l n="9520">Datsi manlijc van anderen scieden.</l>
<l>Nu swiget van hen di aventure</l>
<l>Ende sal u secgen nu ter ure</l>
<l>Van min her Lancelote van Lac,</l>
<l>Daersi in langen niet af ne sprac.</l>
</div>
<div type="chapter"><head type="chapter">XIV. <hi rend="italic">Hoe Lanceloet met Percevaels suster int scep quam ende sinen sone vant. </hi></head>
<l n="9525">Daventure seget dat Lanceloet</l>
<l>Comen was tenen water groet,</l>
<l>Dattie Mercoyse was genant,</l>
<l>Ende in vier sinnen hem besloten vant.</l>
<l>Hi siet dat an dene side leget</l>
<l n="9530">Dat foreest groet ende ongeweget;</l>
<l>Ende hi sach an dander twee siden</l>
<l>Roetsen hoge, daermen niet mochte liden.</l>
<l>An die vierde sach hi dat liep</l>
<l>Een groet water ende een diep.</l>
<l n="9535">Mettesen was hi beset soe,</l>
<l>Dat hi danen niet conste comen doe,</l>
<l>Ende bleef daer tonpayse sere</l>
<l>In die genaden van onsen here,</l>
<l>Ende was daer tot dattie nacht quam.</l>
<l n="9540">Ende tirst dat hine vernam</l>
<l>Hi dede af doe sine wapen</l>
<l>Ende beval hem Gode ende ginc slapen.</l>
<l>Ten irsten dat daer Lanceloet sliep</l>
<l>Hoerdi dat ene stemme riep:</l>
<l n="9545">"Lanceloet, stant op ende doe an</l>
<l>Dine wapine, ende ganc dan</l>
<l>Int irste scip dattu vins." Hi horde</l>
<l>Dat ende ontspranc metten worde.</l>
<l>Hi ontede sine ogen daernaer</l>
<l n="9550">Ende saget om hem harde claer,</l>
<l>Gelijc oft hoge dach ware;</l>
<l>Ende hi verloest te hant daer nare.</l>
<l>Hi scinde hem doe herde sere</l>
<l>Ende beval hem onsen here;</l>
<l n="9555">Ende hi wapende hem ter vard.</l>
<l>Doe sach hi ter rivieren ward</l>
<l>Ende sach een scip, daer niet was an,</l>
<l>No weder roder no seil; nochtan</l>
<l>Ginc hi int scep so hi irst mochte.</l>
<l n="9560">Alsi int scip quam hem dochte</l>
<l>Dat alle die goede crude van ertrike</l>
<l>Daer binnen roeken gemeinlike;</l>
<l>Ende hem dochte mede das,</l>
<l>Dat hi volmaectelijc gevoet was</l>
<l n="9565">Met alder spisen, diemen visieren</l>
<l>Mochte in eneger manieren.</l>
<l>Doe was Lanceloet om die sake</l>
<l>Wonderlike wel te gemake.</l>
<l>Hi ginc ant boert licgen daer naer</l>
<l n="9570">Vanden scepe ende sliep daer.</l>
<l>Tirst dat hi dages ward geware</l>
<l>Sach hi achter scepe harentare,</l>
<l>Ende sach daer een rikelike bedde thant,</l>
<l>Dat rikelijcste dat noit man vant.</l>
<l n="9575">Hi vant daer enen brief, dien hi las</l>
<l>Om te wetene wat daer was;</l>
<l>Ende hi vanter in gescreven jegen</l>
<l>Datter Perchevaels suster in was gelegen.</l>
<l>Vort vant hire in bescreven</l>
<l n="9580">Hoe die joncfrouwe doet was bleven,</l>
<l>Ende hoe datse Galaat, Perchevael ende Bohort</l>
<l>In dat scep doe leiden vort.</l>
<l>Ende hi kerde ten boerde weder</l>
<l>Vanden scepe ende knielde neder</l>
<l n="9585">Ende bat daer oetmodelike</l>
<l>Onsen here van hemelrike,</l>
<l>Dat hi hem onne der aventuren,</l>
<l>Binnen dattie queste sal geduren,</l>
<l>Dat hi sinen soene vinden moge</l>
<l n="9590">Galate, ende hi dat gedoge,</l>
<l>Dat hi jegen hem spreke mede.</l>
<l>Alsi hadde gedaen sine gebede</l>
<l>Sach hi op ende ward geware das,</l>
<l>Waer hi an ene roetse gelant was;</l>
<l n="9595">Ende hi sach ene capelle daer an,</l>
<l>Ende vore die dore sat een out man.</l>
<l>Ende Lanceloet groette dien</l>
<l>Tirst dat hine hadde gesien,</l>
<l>Ende die goede man hem weder,</l>
<l n="9600">Die tote Lancelote quam neder</l>
<l>Ende ginc sitten op enen berch daer,</l>
<l>Ende sprac jegen hem daer naer,</l>
<l>Ende vragede hem altehant</l>
<l>Wine daer brachte int lant?</l>
<l n="9605">Ende Lanceloet vertelde hem al</l>
<l>Sijn wesen ende sijn geval.</l>
<l>Ende als hi wiste dat Lanceloet was,</l>
<l>Hem wonderde harde sere das;</l>
<l>Ende doe hi die dode joncfrouwe vernam</l>
<l n="9610">Enten brief, dire an gescreven quam,</l>
<l>Doe riet hem die goede man,</l>
<l>Dat hire met soude varen dan.</l>
<l>Ende Lanceloet seide: "Here, seldi</l>
<l>Hier bliven?" Hi seide, jahi.</l>
<l n="9615">Ende doe Lanceloet sciet dane</l>
<l>Riep hem die goede man ane:</l>
<l>"Lanceloet, ic bevele sere di</l>
<l>Dattu Galaate bids over mi,</l>
<l>In wies geselscap du sout wesen</l>
<l n="9620">Wel cortelike na desen."</l>
<l>Lanceloet was in dat scip alsoe</l>
<l>Ene maent ende meer daertoe,</l>
<l>Dat hire niet ut ne quam.</l>
<l>Vragede ieman waer hi spise nam,</l>
<l n="9625">Daventure seget al claer,</l>
<l>Dat hine wel mochte voeden daer,</l>
<l>Die dat volc voetde van Israel</l>
<l>In die welde wstine wel;</l>
<l>Want elcs dages alsi hadde gedaen</l>
<l n="9630">Sine gebedinge, also saen</l>
<l>Was hi vervullet soe sere</l>
<l>Metter gratien van onsen here.</l>
<l>Ende daerna overlanc arrevierdi</l>
<l>Op enen nacht enen bosce bi.</l>
<l n="9635">Daer hi horde ende vernam</l>
<l><pb n="66"/>Daer een gewapent ridder quam</l>
<l>Dor den bosch gereden metter vart.</l>
<l>Hi beette ende liet gaen sijn part</l>
<l>Soe waer dattet wesen woude</l>
<l n="9640">Harentare achter woude;</l>
<l>Ende hi seinde hem te hant,</l>
<l>Ende ginc int scep, dat hi daer vant,</l>
<l>Also gewapent alsi was doe;</l>
<l>Ende Lanceloet sach daer al toe.</l>
<l n="9645">Maer alsene Lanceloet sach comen</l>
<l>Heeft hi sine wapine genomen,</l>
<l>Alse die in gepense was daer of,</l>
<l>Dat hem die goede man dede gelof,</l>
<l>Ende ginc doe jegen desen</l>
<l n="9650">Ende hitene willecome wesen.</l>
<l>Die ander seide daer ten stonden:</l>
<l>"Here, wel moetti sijn vonden."</l>
<l>Hi seide vort: "Wie sidi here?</l>
<l>Ic begert te wetene sere."</l>
<l n="9655">Hi seide: "Ic ben Lanceloet van Lac."</l>
<l>Daerna die ander riddere sprac:</l>
<l>"Here, ic hebbe begert vor nu</l>
<l>Harde sere te siene u,</l>
<l>Ende boven allen mannen nu ter tijt,</l>
<l n="9660">Want gi beginsel van mi sijt."</l>
<l>Ende hi stac sinen helm af doe.</l>
<l>Ende Lanceloet sprac hem aldus toe:</l>
<l>"Sidi Galaat, soe secget mi."</l>
<l>"Ja ic, here," antwerde hi.</l>
<l n="9665">Ende als hi wiste dat hijt was</l>
<l>Hi was utermaten blide das.</l>
<l>Si onderhelsden hen tier uren</l>
<l>Ende vertelden hare aventuren</l>
<l>Alsoe alsi hen waren gevallen,</l>
<l n="9670">Ende haer doen oec met allen.</l>
<l>Lanceloet vragede hem daernaer</l>
<l>Vanden brieve, oft hi seide waer?</l>
<l>Galaat seide: "En twifelets niet,</l>
<l>Die dinge sijn alsoe gesciet."</l>
<l n="9675">Doe Lanceloet hadde verstaen</l>
<l>Dat grote wonder, hi seide saen,</l>
<l>Hine wiste noit manne vordien</l>
<l>Soe scone aventure gescien</l>
<l>Alse Galaate doen gesciet was.</l>
<l n="9680">Lanceloet bleef doe, als icker af las,</l>
<l>In dat scep wel een half jaer;</l>
<l>Ende Galaat was altoes met hem daer</l>
<l>In derre maniren, dat si sere</l>
<l>Eerden ende dienden onsen here.</l>
<l n="9685">Ende si arriverden an vele lande,</l>
<l>Daer si aventuren menegerhande</l>
<l>Vonden ende te hoefde brochten,</l>
<l>Die wonderlike wesen dochten,</l>
<l>Bi harre groter doechdelijchede,</l>
<l n="9690">Ende bi dat hen altoes was mede</l>
<l>Die gratie vanden heilegen geest,</l>
<l>Die hen gaf hulpe ende volleest.</l>
<l>Die boec en hout gene tale</l>
<l>Nu hier, vanden heilegen grale,</l>
<l n="9695">Om dat te lanc te tellen ware</l>
<l>Al datter af gesciede dare.</l>
<l>Na paeschen, alse die tiden</l>
<l>Begonsten groien ende verbliden,</l>
<l>Geviel henlieden dat si an een</l>
<l n="9700">Eylant arriverden onder hen tween,</l>
<l>An een foreest, daer ene cruce stont;</l>
<l>Ende si sagen daer comen terstont</l>
<l>Enen riddere, met groten oreeste,</l>
<l>Al gewapent uten foreeste,</l>
<l n="9705">Met witten wapinen, ende daertoe</l>
<l>Sat hi op een snewit paert doe,</l>
<l>Ende hi leitde een snewit paert</l>
<l>Metten breidele dire ende waerd.</l>
<l>Ende hi groette tier stede</l>
<l n="9710">Vandes groets meesters halven bede,</l>
<l>Ende hi sprac an Galaate mettesen:</l>
<l>"Riddere, gi hebt lange gnoech gewesen</l>
<l>In dit scip hier met uwen vader.</l>
<l>Gi moet dit laten algader</l>
<l n="9715">Dat hier es, ende sitten op dit paert</l>
<l>Altehant, en varen ter vaerd</l>
<l>Daer u leiden sal die aventure,</l>
<l>Dat conincrike van Logers dure,</l>
<l>Ende die aventuren bringen</l>
<l n="9720">Tehoefde van menegen dingen."</l>
<l>Alse Galaat dat verhorde</l>
<l>Hi liep ten vader na dien worde</l>
<l>Ende custene vrindelike</l>
<l>Ende sprac wenende bitterlike:</l>
<l n="9725">"Live vader, ic bevele u nu</l>
<l>Onsen here; ic ne wanu</l>
<l>Nembermeer weder, na dien</l>
<l>Dat ic van u scede, sien."</l>
<l>Lanceloet weende oec sere</l>
<l n="9730">Ende bevallen daer onsen here.</l>
<l>Alsi dus daer onderlinge scieden</l>
<l>Seide ene stemme onder hen lieden:</l>
<l>"Penst om wel doen. Gine selt niet sien</l>
<l>Deen den anderen vort comt te dien,</l>
<l n="9735">Dat God sijn vonnesse geven sal</l>
<l>Ende domen dese werelt al."</l>
<l>Alse Lanceloet dat verhorde</l>
<l>Sprac hi ten sone dese worde,</l>
<l>Dien hi sere hadde gemint</l>
<l n="9740">"Ay Galaat, wel live kint,</l>
<l>Nadien dat ic sceden moet van di</l>
<l>So biddic u dat gi bit vor mi,</l>
<l>Dat ic vanden dienste ons heren</l>
<l>Nembermer ne mote keren."</l>
<l n="9745">Galaat antwerde, sonder waen:</l>
<l>"U ne sal mogen te staden staen</l>
<l>Gene bede so wel op genen dach</l>
<l>Alse uwes selfs bede vermach."</l>
<l>Hi sat op ende si scieden</l>
<l n="9750">Altehant onder henlieden.</l>
<l>Galaat sloech ten foreeste ward;</l>
<l>Entie wint sloech ant scip ter vard</l>
<l>Ende voerde dat scep te hande</l>
<l>Harde verre vanden lande.</l>
<l n="9755">Ende Lanceloet bleef int scep alsoe</l>
<l>Metten doden lichame embertoe,</l>
<l>Ende voer also ene maent ende mere</l>
<l>In die zee, ende bat onsen here</l>
<l>Dat hine bi sire genade</l>
<l n="9760">Teneger steden comen dade,</l>
<l>Daer hem gratie mochte gescien,</l>
<l>Dat hi vanden grale mochte sien;</l>
<l>Soe dat hi op enen nacht quam</l>
<l>Ende arriverde daer hi vernam</l>
<l n="9765">Dat hem dochte wesen een lant,</l>
<l>Daer hi enen sconen casteel vant,</l>
<l>Wel staende ende wel bewart.</l>
<l>Daer was ene porte staende ter zee ward:</l>
<l>Daer ne was gene vrese ane,</l>
<l n="9770">Si plach altoes open te stane,</l>
<l>Bedie datse wachten tallen stonden</l>
<l>Twe libarde, di daer vore stonden,</l>
<l>Soe dat nieman dor die aventure</l>
<l>Ne dorste liden doe daer dure.</l>
<l n="9775">Alse dat scip was gelant daer</l>
<l>Di mane sceen scone ende claer,</l>
<l>Soe datmen verre mochte sien.</l>
<l>Hi horde ene stemme, di seide nadien:</l>
<l>"Lanceloet, maecti uten scepe ende ganc</l>
<l n="9780">Inden casteel, daer du eer iet lanc</l>
<l>Sals vinden en deel van dien dattu</l>
<l>Vele gesocht heves tot nu,</l>
<l>Ende dattu in dese vard</l>
<l>Sere te siene heves begard."</l>
<l n="9785">Alse Lanceloet dat hadde gehort</l>
<l><pb n="67"/>Hi wapende hem, ende na dat wort</l>
<l>Ginc hi ter porten te hant,</l>
<l>Daer hi die twee libarde vore vant;</l>
<l>Ende hi trac te hant sijn swaerd,</l>
<l n="9790">Ende hi tiede ten libarden waerd,</l>
<l>Daer hi hem jegen verweren woude;</l>
<l>Ende hi sach alsoe houde,</l>
<l>Dat hem dochte, comen ene hant,</l>
<l>Dine sloech opten arm thant,</l>
<l n="9795">Dat hem tswaerd ontvloech daer.</l>
<l>Hi horde ene stemme, di seide daernaer:</l>
<l>"Ay qualike geloefde man,</l>
<l>Wanen comt di dit cranc gelove an,</l>
<l>Dattu dire hant geloves mere</l>
<l n="9800">Dan dinen sceppere, dinen here?</l>
<l>Du best een keytijf in dinen waen,</l>
<l>Dattu waens datti [te] staden mach staen</l>
<l>Dine wapine nu hier mere</l>
<l>Dan dien du diens, onsen here."</l>
<l n="9805">Hi stac tswaerd inden scoe te hant</l>
<l>Ende seide daerna alte hant:</l>
<l>"Ic houts mi an onsen here,</l>
<l>Ane sine genaden nu mere."</l>
<l>Hi scinde hem ende ginc saen</l>
<l n="9810">Daer hi die libarde sach staen.</l>
<l>Ende alsine hadden vorsien</l>
<l>Si saten neder stille mettien,</l>
<l>Ende ne togeden geen gelaet</l>
<l>Om hem te doene enech quaet.</l>
<l n="9815">Hi ginc soe verre, dat hi quam</l>
<l>Tere cameren, daer hi vernam</l>
<l>Dat besloten waren die duren</l>
<l>Hi deder die hant an ter uren,</l>
<l>Ende hi horde cortelike</l>
<l n="9820">Ene stemme singen soe sotelike.</l>
<l>Alse Lanceloet dat hadde gehort</l>
<l>Hi troc hem te hant bat vort</l>
<l>Ende pensde wel van desen,</l>
<l>Dat dit heilege grael mach wesen,</l>
<l n="9825">Ende seide wenende sere:</l>
<l>"Ay Jhesus Kerst, vader here,</l>
<l>Oftic noit teneger stede</l>
<l>Dat di bequamelic was dede,</l>
<l>Ne doet mi die onwerde niet,</l>
<l n="9830">Here, gine toent mi iet</l>
<l>Van dien dat ic soeke embertoe."</l>
<l>Hi sach so grote claerheit doe</l>
<l>In die camere oft ware daer</l>
<l>Die sonne, ende thus ward soe clar</l>
<l n="9835">Als oft die zale harentare</l>
<l>Vol kerssen gesteken ware;</l>
<l>Ende hi vergat alle dinge</l>
<l>Ende wilde alsoe varinge</l>
<l>Binnen in die camere gaen.</l>
<l n="9840">Ende ene stemme seide alse saen:</l>
<l>"Lanceloet, vlie. en trec niet inward."</l>
<l>Ende hi trac achter metter vard.</l>
<l>Ende sach op ene selverine tafle staen</l>
<l>Dat heile vat, al sonder waen,</l>
<l n="9845">Met enen roeden samite verdect,</l>
<l>Harde werdelike berect.</l>
<l>Daer ingle omtrent waren,</l>
<l>Elc dinende vanden haren.</l>
<l>Selc stont daer met sinen</l>
<l n="9850">Wijnroec vate selverinen,</l>
<l>Some met crucen daer nare,</l>
<l>Some met ornementen van outare.</l>
<l>Ende hi sach, dat vore dat vat</l>
<l>Een man in papen gelike sat;</l>
<l n="9855">Ende Lancelote dochte daer na das,</l>
<l>Dat hi int sacrament vander messen was;</l>
<l>Ende hem dochte dattie goede man</l>
<l>Heffen soude corpus domini, dat hi dan</l>
<l>Boven sinen handen sach hen drien,</l>
<l n="9860">Na dat hi best conde gesien;</l>
<l>Ende hem dochte dat openbaer</l>
<l>Die twee hilden den derden daer</l>
<l>Binnen des papen handen alsoe,</l>
<l>Ende hievene hoge op doe,</l>
<l n="9865">Derre gelike, oft hine togen</l>
<l>Den volke wilde vor sinen ogen;</l>
<l>Ende hem dochte tier uren,</l>
<l>Dattie man met dire figuren</l>
<l>Soe geladen was in sine hande,</l>
<l n="9870">Dat hine soude laten vallen te hande,</l>
<l>Soe datter Lanceloet toelopen woude</l>
<l>Om dat hi hem hulpen soude.</l>
<l>Hi quam ter dore ende leide te gader</l>
<l>Sine hande ende seide: "Vader</l>
<l n="9875">Van hemelrike, oft gijt gebiet,</l>
<l>En keret mi te pinen niet</l>
<l>Oftic ga hulpen den goeden man.</l>
<l>Dies noet heeft." Hi ginc darward dan.</l>
<l>Ende als hi der taflen quam bi</l>
<l n="9880">Om daer te gane soe besef hi</l>
<l>Ene wint swede [die] quam gereet</l>
<l>Ende sloech hem int ansichte so heet,</l>
<l>Oft vier ware; ende hem dochte das,</l>
<l>Dat hi altemale verbernt was;</l>
<l n="9885">Ende hine hadde vortane</l>
<l>Gene macht te gane;</l>
<l>Want hi hadde al die macht verloren</l>
<l>Vanden ogen ende vanden oren,</l>
<l>Ende hi ne hadde gene lede</l>
<l n="9890">Daer hi hem mochte gehulpen mede.</l>
<l>Hi besiefs, dattene vele hande</l>
<l>Uter cameren drogen te hande.</l>
<l>Ende opten anderen dach daer naer</l>
<l>Was Lanceloet vonden licgende daer.</l>
<l n="9895">Den lieden dochte groet wonder das,</l>
<l>Want hen dochte dat hi doet was;</l>
<l>Ende hi lach .xiiij. dage alsoe</l>
<l>Sonder eten ende drinken embertoe;</l>
<l>Soe dat hem geviel daer hi lach,</l>
<l n="9900">Rechte opten viftienden dach</l>
<l>Omtrent middach, [dat hi] sine ogen ontede.</l>
<l>Ende hi dreef grote droefhede,</l>
<l>Ende hi seide: "Here van hemelrike,</l>
<l>Twi weckestu mi so hastelike?</l>
<l n="9905">Bedie ic was bat te gemake</l>
<l>Dan ic sal sijn bi eneger sake.</l>
<l>Ay Jhesus Kerst, heilechgeest oppenbare,</l>
<l>Ende die also geluckech ware,</l>
<l>Dat hi wiste die wonderlijchede</l>
<l n="9910">Van uwer groter verhoelhede.</l>
<l>Ic hads meer gesien, sonder waen,</l>
<l>En hadden mine sonden gedaen."</l>
<l>Lancelote hadde doe wonder das,</l>
<l>Dat hi daer soe vonden was.</l>
<l n="9915">Ende si vertelden hem daernaer,</l>
<l>Dat hi lach .xiiij. dage daer</l>
<l>Dat hi niet spreken mochte een wort.</l>
<l>Doe pensede Lanceloet vort</l>
<l>Hoe hi hadde gedient den viant</l>
<l n="9920">.xiiij. jaer, ende pensede te hant,</l>
<l>Dat hem onse here daerbi dede</l>
<l>Die macht verlisen in sine lede</l>
<l>.xiiij dage. En daer nare</l>
<l>Sach hi daer licgen die hare</l>
<l n="9925">Die hi hadde gedragen een half jaer,</l>
<l>Dat hem was int herte wel swaer;</l>
<l>Bedien hem dochte dat hi</l>
<l>Sijn gelof te broken hadde daerbi.</l>
<l>Doe vragede hi waer hi ware.</l>
<l n="9930">Men seide hem: te Corbonijc, daer naer.</l>
<l>Men brachte hem nuwe cleder, di hi</l>
<l>Niet ane ne wilde doen daerbi,</l>
<l>Hi wilde sine hare doen an.</l>
<l>Die daer waren seiden hem dan:</l>
<l n="9935">"Gi pijnt u over niet nu, here,</l>
<l><pb n="68"/>Bedie gi[..]ne sijts nembermere."</l>
<l>Lanceloet dede die hare an daer,</l>
<l>Ende die neuwe cleder daer naer;</l>
<l>Ende si worden geware das,</l>
<l n="9940">Alsi was gecleet, dat Lanceloet was.</l>
<l>Doe daden hem menste ende meeste</l>
<l>Algader daer grote feeste.</l>
<l>Een ridder ginc tot Pellese saen,</l>
<l>Ten coninc, ende deet hem verstaen;</l>
<l n="9945">Ende die coninc was blide sere</l>
<l>Ende ontfingene met groter ere.</l>
<l>Ende die coninc seide hem al bloet,</l>
<l>Dat sijn scoene dochter was doet,</l>
<l>Daer Galaat ane gewonnen was.</l>
<l n="9950">Lanceloet was harde drove das.</l>
<l>Opten viften dach waren si geseten</l>
<l>Tere taflen ende om eten;</l>
<l>Entie taflen vanden heilegen grale</l>
<l>Van allen goeden spisen wale</l>
<l n="9955">Vervullet waren, ende si aten;</l>
<l>Ende alle die ten taflen saten</l>
<l>Sagen dat alle die doren doe</l>
<l>Vanden palayse loken toe,</l>
<l>Datter nieman an dede die hant.</l>
<l n="9960">Ende daer quam een riddere thant,</l>
<l>Gewapent, op een groet part,</l>
<l>Ende hi riep ter porten inward,</l>
<l>Lange ende sere: "Ontoe, ontoe."</l>
<l>Soe dat hi soe lange riep doe,</l>
<l n="9965">Dat selve opstont die coninc,</l>
<l>Ende hi ter venstren ginc</l>
<l>Ende seide ten riddere: "Here,</l>
<l>Gine moget niet hier in numere,</l>
<l>Ende sone mach nieman nu ter tijt,</l>
<l n="9970">Alse hoge opgeseten als gi sijt,</l>
<l>Alse lange als hier binnen es</l>
<l>Dat heilege grael, des sijt gewes."</l>
<l>Ende die ridder hi sciet dane.</l>
<l>Doe sprac hem die coninc ane:</l>
<l n="9975">"Her riddere, ende wie sidi?"</l>
<l>"Ic hete Hestor," seide doe hi,</l>
<l>"Ende ben Lanceloets broder van Lac."</l>
<l>Alse dattie coninc horde hi sprac:</l>
<l>"Ic ben om u te drover des,</l>
<l n="9980">Om dat Lanceloet hier in nu es."</l>
<l>Doe seide Hestor te hande:</l>
<l>"Ay God, here, nu dobleert min scande:</l>
<l>Nu ne dar ic comen nembermere</l>
<l>Vor minen broder, minen here,</l>
<l n="9985">Nadien dat ic falgire van dien,</l>
<l>Dattie vraye ridders hebben gesien.</l>
<l>Die goede man seide mi waerheide,</l>
<l>Die tot min her Waleweine dat seide,</l>
<l>Ende te mi, dat ic hier wel gome,</l>
<l n="9990">Die betekenesse van onsen drome."</l>
<l>Ende hi reet wech tien tiden</l>
<l>Al dat hi mochte geriden.</l>
<l>Die vanden castele ripen na dien</l>
<l>Alle, alsi dat hadden vorsien,</l>
<l n="9995">Ende vloectene alle sere das,</l>
<l>Dat hi oyt geboren was.</l>
<l>Ende hi voer int foreest thant,</l>
<l>Daer hijt alre diest vant.</l>
<l>Die coninc Pelles seide daernare</l>
<l n="10000">Lancelote van Hestore die mare,</l>
<l>Ende hi was daeraf so tongemake,</l>
<l>Dat hi niet en mochte di sake</l>
<l>Soe gedecken, die hem waren bi</l>
<l>En worden geware van hem, dat hi</l>
<l n="10005">Weende so, dat in sijn ansichte</l>
<l>Die trane vielen wel gedichte.</l>
<l>Ende het berau thant den coninc,</l>
<l>Dat hi hadde geseit die dinc.</l>
<l>Na etene sprac Lanceloet den coninc an,</l>
<l n="10010">Dat hi wech wille varen dan</l>
<l>Ende maken doe sine vard</l>
<l>Toten rike van Logers ward,</l>
<l>Daer hi binnen langen nine was.</l>
<l>Doe bat hem sere die coninc das,</l>
<l n="10015">Dat hi hem vergave die word,</l>
<l>Die hi daer van hem heeft gehord</l>
<l>Van sinen broder. Ende Lanceloet</l>
<l>Vergaf hem dat, clein ende groet.</l>
<l>Die coninc gaf hem een groet ors daer.</l>
<l n="10020">Lanceloet dancte hem sere daer naer;</l>
<l>Ende doe nam Lanceloet orlof saen</l>
<l>Ende reet wech, sonder waen,</l>
<l>Al dat hi mochte, grote dachvarde,</l>
<l>Ten lande waerd dat hi begarde,</l>
<l n="10025">Ende reet soe verre, alsict vernam,</l>
<l>Dat hi tArturs hove quam.</l>
<l>Daer hi harde wel was ontfaen.</l>
<l>Ende daer hem grote ere was gedaen.</l>
<l>Ende hi vertelde daer oec tier uren</l>
<l n="10030">Een deel van sinen aventuren.</l>
<l>Nu latic vallen hier af die wort</l>
<l>Ende spreke van Galate vort.</l>
</div>
<div type="chapter"><head type="chapter">XV. <hi rend="italic">Hoe Galaat den coninc Mordran vertroeste ende die tomme brac, ende Perchale ende Bohorde vant, ende hoe si dat grael vonden. </hi></head>
<l>Daventure seget hier ter steden:</l>
<l>Alse Galaat was gesceden</l>
<l n="10035">Van Lancelote, dat hi daer nare</l>
<l>Reet menegen dach harentare</l>
<l>Daerne leitde die aventure,</l>
<l>Soe dat hi quam tere ure</l>
<l>In die abdie daer Mordram in was,</l>
<l n="10040">Die coninc, daermen hier vore aflas.</l>
<l>Ende alsi verstont die niemare,</l>
<l>Dattie coninc Mordran ontbeit daer nare</l>
<l>Tote dattie goede riddere soude</l>
<l>Daer comen, hi pensde also houde,</l>
<l n="10045">Dat hi tot hem soude gaen.</l>
<l>Des ander dages alsi op was gestaen</l>
<l>Ende messe gehort, hi ginc te hant</l>
<l>Daer hi den coninc Mordramme vant.</l>
<l>Ende alse die coninc, die daer lach,</l>
<l n="10050">Hem biden wille van God sach,</l>
<l>Die coninc, die lange daer te voren</l>
<l>Sine siene hadde verloren,</l>
<l>Ende sine macht van sinen leden,</l>
<l>Rechte hem op daer ter steden</l>
<l n="10055">Als hem Galaat naken began;</l>
<l>Ende hi sprac hem aldus an:</l>
<l>"Warechtech riddere, ende seriant</l>
<l>Ons heren, alst es wel becant,</l>
<l>Wies comste ic hier ter steden</l>
<l n="10060">Soe lange hebbe nu ontbeden,</l>
<l>Nem mi in dine arme sonder vorst</l>
<l>Ende late mi resten op dine borst,</l>
<l>Dat ic in dine arme bede</l>
<l>Van desen armen live scede.</l>
<l n="10065">Du best so suver ende maget</l>
<l>Boven al dat wapine draget,</l>
<l>Alse der lylien blome, daer bi</l>
<l>Magedom es betekent, bedi</l>
<l>Si wittere es dan andere blomen,</l>
<l n="10070">Ende meer dogeden daer af comen."</l>
<l>Ende alse Galaat dat horde</l>
<l>Hi ginc sitten metten worde</l>
<l>Ten bedde daer lach die coninc,</l>
<l>Dien hi binnen sinen armen bevinc,</l>
<l n="10075">Ende hiltene vor hem, om dat dan</l>
<l><pb n="69"/>Hem resten soude die goede man.</l>
<l>Ende als Mordran die coninc sach</l>
<l>Dat hi in Galaats arme lach,</l>
<l>Hi seide: "Ic ben te minen wille sere.</l>
<l n="10080">Nu biddic Gode onsen here</l>
<l>Dat hi u geselscap doe."</l>
<l>Die ziele sciet vanden lichame soe.</l>
<l>Alse die liede dat hadden verstaen</l>
<l>Si quamen daertoe alsoe saen,</l>
<l n="10085">Ende vanden genesen sine wonden,</l>
<l>Die hi gedragen hadde lange stonden,</l>
<l>Dat hen groet wonder dochte wesen.</l>
<l>Ende si grovene na desen.</l>
<l>Ende Galaat voer wech ende quam</l>
<l n="10090">Int vresselike foreest, ende vernam</l>
<l>Die fonteine, die te wallen plach,</l>
<l>Daermen hier vore af lesen mach.</l>
<l>Ende als hire in stac sine hant</l>
<l>Verginc die hitten altehant,</l>
<l n="10095">Ende was nember heet vortmere;</l>
<l>Dat was bedie, dat in dien here</l>
<l>Noit ne was teneger uren</l>
<l>Enege hitten van luxuren.</l>
<l>Ende menne heitse vortane niet</l>
<l n="10100">Lanceloets fonteine, mar si hiet</l>
<l>Galaats fonteine vord ane.</l>
<l>Ende hi sciet doe van dane</l>
<l>Ende quam in ene abdie int lant</l>
<l>Van Logers, daer hi doe vant</l>
<l n="10105">Die tombe, die bernde so sere,</l>
<l>Daer Lanceloet hadde gesijn ere.</l>
<l>Ende alse Galaat daer binnen quam.</l>
<l>Ende hi dat hol daer vernam,</l>
<l>Ende die tomme, die bernede soe,</l>
<l n="10110">Hi bat daer enen broder doe,</l>
<l>Dat hi hem seide wat dat ware?</l>
<l>Die broder seide hem daer nare:</l>
<l>"Hets ene wonderlike aventure,</l>
<l>Die nembermer te gere ure</l>
<l n="10115">Geen man te hoefde bringen sal,</l>
<l>Sonder die in ridderscap sal liden al</l>
<l>Die ridders vander tafelronde."</l>
<l>Galaat seide te dire stonde:</l>
<l>"Ic bidde u op grote minne,</l>
<l n="10120">Dat gi mi wilt leiden daer inne,</l>
<l>Dat ic moge comen daer toe."</l>
<l>Entie broder leide hem daer doe.</l>
<l>Alser Galaat toe comen soude</l>
<l>Vier ende vlamme verginc also houde</l>
<l n="10125">Vander tommen, dat si nemmere</l>
<l>En bernede alsi dede ere.</l>
<l>Ende hi hief op di tomme te hant,</l>
<l>Daer hi enen doden lichame vant.</l>
<l>Ende alse die hitten was vergaen</l>
<l n="10130">Hordi ene stemme secgen saen:</l>
<l>"Galaat, gi sijt sculdech sere</l>
<l>Gode te dankene, onsen here,</l>
<l>Die u sulke gratie heft gegeven,</l>
<l>Dat gi om u goede leven</l>
<l n="10135">Zielen moget trecken uter hellen,</l>
<l>Daer si jamberlike in quellen,</l>
<l>Ende senden daer ute in hemelrike,</l>
<l>Daer te blivene ewelike;</l>
<l>Bedie ic ben Symon, die was</l>
<l n="10140">Van uwen geslechte, sijt seker das,</l>
<l>Daermen hier te voren af las.</l>
<l>Ende oec hebbic, wet wel das.</l>
<l>In dese hitten gesijn vorwaer</l>
<l>Driehondert ende .liiij. jaer,</l>
<l n="10145">Om tongeldene ene sonde,</l>
<l>Die ic dede terre stonde</l>
<l>Ane Joseppe, diemen wilen hiet</l>
<l>Van Aromathien. En waerdi niet,</l>
<l>Ic ware verdoemt ewelike.</l>
<l n="10150">Maer die here van hemelrike</l>
<l>Hevet mi versien bi sire genadechede;</l>
<l>Ende om die grote oetmodechede,</l>
<l>Die in u es, so heeft hi mi nu,</l>
<l>Allene om die comste van u,</l>
<l n="10155">Verloest ut mire groter noet,</l>
<l>Ende geset in bliscepen groet.</l>
<l>Den genen, daer dit gedaen was,</l>
<l>Hadden herde groot wonder das;</l>
<l>Want daer, noch elre onder liede,</l>
<l n="10160">Noit so groet wonder gesciede.</l>
<l>Hi dede den lichame daer naer</l>
<l>Delven anden meesten outaer,</l>
<l>Alsmen sculdech te doene was.</l>
<l>Si waren blide alle das,</l>
<l n="10165">Ende festeerdene doe herde sere,</l>
<l>Ende daden hem grote ere,</l>
<l>Ende si vrachden hem wie hi ware?</l>
<l>Ende hi seide hen daer af dware.</l>
<l>Des ander dages nam hi orlof</l>
<l n="10170">Na messe ende ruemde thof.</l>
<l>Ende hi reet nu hier nu daer</l>
<l>In dire maniren wel vijf jaer,</l>
<l>Eer hi quam, daer ic eer sprac of,</l>
<l>In des gemangirts conincs hof.</l>
<l n="10175">Perchevael hilt hem oec tier ure</l>
<l>Geselscap al die vif jaer dure.</l>
<l>Si brachten die aventuren, die waren</l>
<l>Binnen Logers, in vif jaren,</l>
<l>Te hoefde, so datter na die saken</l>
<l n="10180">Lettel te bringene achter gebraken;</l>
<l>Ende sine worden noit te genen stonden,</l>
<l>Hoe vele liede dat si vonden</l>
<l>Jegen hen, in en gere maniren</l>
<l>Datmense mochte iet scoffiren.</l>
<l n="10185">Op enen dach quamen si gereden</l>
<l>Uten foreeste tere steden,</l>
<l>Ende gemoetten Bohorde daernaer,</l>
<l>Die allene quam gereden daer.</l>
<l>Si waren blide onder hen drien,</l>
<l n="10190">Alse elc anderen hadde gesien.</l>
<l>Si groettene beide na desen</l>
<l>Ende vrachden hem om sijn wesen.</l>
<l>Ende hi seide henlieden, twaren,</l>
<l>Hine lach op bedde in vif jaren</l>
<l n="10195">Nie vierwerf, no in huse toe</l>
<l>Daer liede in wonende waren doe.</l>
<l>Dus waren dese drie gesellen</l>
<l>Vergadert, daer wi ave tellen,</l>
<l>Die versceden hadden gewesen;</l>
<l n="10200">Ende reden te gadere na desen,</l>
<l>Soe dat si ten castele quamen</l>
<l>Van Corbenijc. Alsi dat vernamen,</l>
<l>Die gene dire waren binnen,</l>
<l>Si ontfingense met minnen;</l>
<l n="10205">Ende boven hen allen die coninc,</l>
<l>Die wel wiste, dat bi deser dinc</l>
<l>Breken souden die aventuren</l>
<l>Die in dien cateel waren tier uren,</l>
<l>Die daer lange hadden gestaen.</l>
<l n="10210">Ende die niemare quam ut saen,</l>
<l>Al dat hof dore, vanden drien;</l>
<l>Ende si quamense alle besien.</l>
<l>Ende die coninc Pelles weende soe</l>
<l>Op Galaate sinen neve doe:</l>
<l n="10215">Soe daden alle dandere mede</l>
<l>Die daer waren in die stede,</l>
<l>Dine sere hadden gemint</l>
<l>Ende gesien als hi was een kint.</l>
<l>Tirst dat si ontwapent waren</l>
<l n="10220">Quam te henlieden sonder sparen</l>
<l>Elyser des conincs Pelles soene,</l>
<l>Ende hi brachte vor die goene</l>
<l>Dat gebroken swaerd, daer gi</l>
<l>Hier vore af horet lesen mi,</l>
<l n="10225">Daer Joseph mede was gewont</l>
<l><pb n="70"/>In sine bene tere stont.</l>
<l>Als hijt getrect hadde uten scoe</l>
<l>Ende hi hem vertelt hadde doe</l>
<l>Dat swaerd wilen te broken was,</l>
<l n="10230">Behort quam ende provede das</l>
<l>Ant swaerd oft hi daertoe dochte</l>
<l>Dat hijt te gadere bringen mochte;</l>
<l>Mare en mochte niet gescien.</l>
<l>Ende Perchevael provede mettien,</l>
<l n="10235">Dient ontfacht te done alsoe;</l>
<l>Ende hi seide te Galate doe:</l>
<l>"Van deser aventuren hebwi</l>
<l>Gefalgirt, here, nu moetti</l>
<l>Proven wat gire moget doen an;</l>
<l n="10240">Ende falgeerdi daer af, ic wane dan</l>
<l>Dats geen man cracht ne heeft</l>
<l>Te hoefde te bringen, die nu leeft."</l>
<l>Doe nam Galaat die sticken in die hant</l>
<l>Ende vergadertse daer te hant</l>
<l n="10245">So wel, dat geen man van dien</l>
<l>Ware worden geware, diet gesien</l>
<l>Hadde, dattet min no mere</l>
<l>Igeren gebroken was ere.</l>
<l>Tirst dat van dien sconen beginne</l>
<l n="10250">Die gesellen worden in inne,</l>
<l>Si seiden: "Wi selen sekerlike</l>
<l>Dandere aventuren lichtelike</l>
<l>Te hoefde bringen wel nadien</l>
<l>Dat wi van dese hebben gesien."</l>
<l n="10255">Alse die van binnen die aventure</l>
<l>Vanden sweerde sagen aldure</l>
<l>Te hoefde bracht, si waren das</l>
<l>Utermaten blide dat also was,</l>
<l>Ende gaven Bohorde tswaerd daernare,</l>
<l n="10260">Ende seiden dat wel besteet ware</l>
<l>Ane Bohorde, omdat hi dan</l>
<l>Wert riddere was ende goet man.</l>
<l>Te vespertide begonde daer</l>
<l>Dat weder donkeren, dat was claer,</l>
<l n="10265">Ende sere verwandelen daertoe.</l>
<l>Daer hief een groet wind doe,</l>
<l>Die in dat palais sloech gereet;</l>
<l>Ende het ward daer binnen so heet,</l>
<l>Dattie liede waenden verbernen wel;</l>
<l n="10270">Ende daer selc in onmacht vel</l>
<l>Vander hitten die si hadden daer.</l>
<l>Ende si horden ene stemme daernaer,</l>
<l>Die hen dese word oppenbarde,</l>
<l>Dat si souden gaen harre varde</l>
<l n="10275">Die gene die niet sculdech waren</l>
<l>Te sittene, al sonder sparen,</l>
<l>Ter taflen Jhesus Kerst ons heren,</l>
<l>Daer hi die sine wilde eren;</l>
<l>"Bedie hi sal bi sire goeden</l>
<l n="10280">Die vraie ridders saen voeden,</l>
<l>Die hi waerd heeft talre wise,</l>
<l>Met sire hemelscher spise."</l>
<l>Alsi gehort hadden die tale</l>
<l>Si ruemden alle die zale,</l>
<l n="10285">Sonder Pelles die coninc,</l>
<l>Die goetman was in alre dinc,</l>
<l>Ende daertoe Elysar sijn soene,</l>
<l>Ende ene joncfrouwe (diegone</l>
<l>Was conincs Pelles nichte, ende si</l>
<l n="10290">Was dbese wijf die was daerbi).</l>
<l>Dese bleven daer onder hen drien,</l>
<l>Om dat si wilden besien</l>
<l>Wat daer soude gescien. Daernaer</l>
<l>Sagen si comen negen ridders daer,</l>
<l n="10295">Al gewapent, die doe af daden</l>
<l>Hare wapine al met staden;</l>
<l>Ende alsi dat hadden gedaen</l>
<l>Si negen Galaat alle saen,</l>
<l>Ende si seiden tot hem doe: "Here,</l>
<l n="10300">Wi hebben ons gehaest so sere</l>
<l>Om dat wi wilden met u</l>
<l>Ter hoger taflen eten nu."</l>
<l>Ende Galaat antwerde: "Gi sijt</l>
<l>Harde wel comen nu ter tijt,</l>
<l n="10305">Bedie hets oec lanc leden</l>
<l>Dat wi quamen hier ter steden."</l>
<l>Ende si saten alle neder daer,</l>
<l>Ende Galaat vrachde hen daernaer</l>
<l>Van wat lande si waren doe?</l>
<l n="10310">Die ene drie waren daertoe</l>
<l>Uten lande van Gaule, twaren:</l>
<l>Dandere seiden doe sonder sparen:</l>
<l>Van yrlant; entie andere drie</l>
<l>Van Denemerken; dat seiden sie.</l>
<l n="10315">Binnen dien dat si van desen saken</l>
<l>Onderlinge hier af spraken</l>
<l>Hebben si .iiij. joncfrouwen vernomen</l>
<l>Daer ute ere cameren comen</l>
<l>Met enen bedde, daer op lach een man,</l>
<l n="10320">Die tongereke sceen wesen dan,</l>
<l>Ende hadde op sijn hoeft ene crone</l>
<l>Van goude, rike ende scone.</l>
<l>Si setten in die zale neder</l>
<l>Dat bedde ende kerden weder</l>
<l n="10325">Doe hief sijn hoeft op di edelman</l>
<l>Ende sprac aldus Galaate an:</l>
<l>"Wel moetti comen sijn, here.</l>
<l>Ic hebbe u begerd wel sere</l>
<l>Te siene, ende ic hebbe nu</l>
<l n="10330">Lange hier ontbeit na u</l>
<l>In selken pinen ende in rouwen</l>
<l>Alse gi hier ane mi moget scouwen.</l>
<l>Nu es die tijt comen, hopic sere,</l>
<l>Dat biden wille van onsen here</l>
<l n="10335">Mine pine nu lichten sal</l>
<l>Ende vander werelt sceden al."</l>
<l>Binnen desen hebben si gehort</l>
<l>Ene stemme secgen dit wort:</l>
<l>"Die niet en hebben vor desen</l>
<l n="10340">Gesellen vander questen gewesen</l>
<l>Gaen harre varde wech, bedi</l>
<l>En es geen recht dat si</l>
<l>Hier binnen bliven." Ende om di dinc</l>
<l>Ginc wech Pelles die coninc,</l>
<l n="10345">Ende Elysar entie maget mede.</l>
<l>Ende alsi geruemt hadden di stede</l>
<l>Alle die, sonder di hadden gewesen</l>
<l>Ter questen, hen dochte na desen,</l>
<l>Dat vanden hemele quam een man,</l>
<l n="10350">Die biscops abijt hadde an,</l>
<l>Ende in die hant een sceptre droech,</l>
<l>Ent opt hoeft .i. mitere dire gnoech.</l>
<l>Ende .iiij. ingle brachten dien man</l>
<l>Op enen setel gedragen dan,</l>
<l n="10355">Ende daden dien setel staen</l>
<l>Optie tafle, sonder waen,</l>
<l>Daer dat heilege grael op stont doe.</l>
<l>Die gene die daer was bracht alsoe</l>
<l>Hadde staende in sijn vorhoeft</l>
<l n="10360">Letteren, die seiden, des geloeft:</l>
<l>"Dits Joseph, die dierste biscop was</l>
<l>Vanden kerstenen, die te Serras</l>
<l>Biscop wiede onse here</l>
<l>Int geestelijc palais wilen ere."</l>
<l n="10365">Die ridders die hadden gesien</l>
<l>Die letteren, hen wonderde van dien;</l>
<l>Want Josep, daer di letteren af al bloet</l>
<l>Spraken, was .ccc. jaer doet.</l>
<l>Doe seidi tot hen: "En laet u</l>
<l n="10370">Niet wonderen, Gods seriante, nu,</l>
<l>Al sidi mi heden desen dach</l>
<l>Bedie dire gelike dat ic plach</l>
<l>Te diennen den heilegen grale</l>
<l>Alsic ertsch man was, also wale</l>
<l n="10375">Plegic noch te diennen hem</l>
<l><pb n="71"/>Dor al dat ic gesteleec ben."</l>
<l>Ende hi dede sine bedinge daer toe.</l>
<l>Daerna horden si di doren ontoen doe</l>
<l>Vander cameren, ende daer nare</l>
<l n="10380">Soe worden si daer geware,</l>
<l>Dattie ingle, die daer te voren</l>
<l>Joseph brachten, als gi mocht horen,</l>
<l>Die twe brachten gedragen daer</l>
<l>Stallichte al bernende claer,</l>
<l n="10385">Ende die derde ene roede dwale,</l>
<l>Van samite gewracht wale:</l>
<l>Die vierde eene glavie doe,</l>
<l>Die ember bloetde sere toe,</l>
<l>Dat vander glavien wech ende weder</l>
<l n="10390">Dropelen bloets vilen neder,</l>
<l>Die de gene in ene bosse ontfinc,</l>
<l>Die daer metter glavien ginc.</l>
<l>Die twe setten di kerssen daernaer</l>
<l>Op ene selverine tafle daer,</l>
<l n="10395">Entie derde leide die dwale</l>
<l>Optie tafle neven den grale,</l>
<l>Ende die vierde hilt di glavie doe</l>
<l>Neffens den vate embertoe,</l>
<l>Dat bloet doe in sinen loep</l>
<l n="10400">Nederward daer in doe droep.</l>
<l>Ende alsi dat hadden gedaen</l>
<l>Josep stont op alsoe saen,</l>
<l>Ende trac die glavie ter stont</l>
<l>Vanden vate datter onder stont,</l>
<l n="10405">Ende decte dat vat metter dwale,</l>
<l>Die daer bi lach, harde wale.</l>
<l>Joseph maecte gelike also houde</l>
<l>Oft hi te sacramente gaen soude</l>
<l>Vander messe. Ende als hi daer</l>
<l n="10410">En lettel hadde gelet daernaer</l>
<l>Nam hi ene hostie nadat</l>
<l>Met sinen handen int heilege vat,</l>
<l>In gelike van brode; ende als hi</l>
<l>Dat op hief doen sagen si</l>
<l n="10415">Vanden hemele comen tier ure</l>
<l>Nederward ene figure</l>
<l>In kins gelike, die hadde doe</l>
<l>Dat ansichte roet, ende alsoe</l>
<l>Ontsteken in dire gebare</l>
<l n="10420">Als oft een ontsteken vier ware;</l>
<l>Ende sloech in dat broet dare,</l>
<l>Daer si toesagen al oppenbare</l>
<l>Dattet hadde die vorme dan</l>
<l>Van enen geesteliken man.</l>
<l n="10425">Ende alse Joseph lange hadde alsoe</l>
<l>Gehouden hi leitdet neder doe</l>
<l>In dat heilege vat alsoe saen.</l>
<l>Alse Josep dit al hadde gedaen</l>
<l>Ende datten pape te done ginc an</l>
<l n="10430">Van datter messen behort dan,</l>
<l>Hi ginc tot Galaate tier stont.</l>
<l>Ende custene ane sinen mont,</l>
<l>Ende hi hiet hem, dat hi alsoe</l>
<l>Custe alle sine brodere toe.</l>
<l n="10435">Ende Galaat deet alsoe saen.</l>
<l>Joseph seide alst was gedaen:</l>
<l>"Seriante ons [heren], die hebt u</l>
<l>Gepijnt ende gemoit tot nu</l>
<l>Om die wondere hier besien,</l>
<l n="10440">Die ten heilegen vate gescien,</l>
<l>Sittet teser taflen saen,</l>
<l>Daer gi selt die hogeste spise ontfaen</l>
<l>Entie beste, daer oit af aten</l>
<l>Enige ridders waer si saten,</l>
<l n="10445">Van uwes sceppers handen. Hierbi</l>
<l>Mogedi wel secgen dat gi</l>
<l>Hebt gepijnt omden hogesten loen</l>
<l>Daer oit ombe onder den troen</l>
<l>Enich riddere pine dede,</l>
<l n="10450">Oft enich ander man mede."</l>
<l>Als Joseph hadde geseit di wort,</l>
<l>Daerna verloren sine vort,</l>
<l>Sine mochten niet geweten waer.</l>
<l>Si saten ter taflen daer</l>
<l n="10455">Ende si weenden soe sere, dat</l>
<l>Hare ansichten worden nat.</l>
<l>Ende daerna hebben si vernomen</l>
<l>Uten heilegen vate comen</l>
<l>Enen man, die bloetde, bede</l>
<l n="10460">An di hande ende an di vote mede,</l>
<l>Ende andien lichame alsoe;</l>
<l>Die seide tot dien lieden doe:</l>
<l>"Gi, die mi getrouwe sijt,</l>
<l>Ende goede seriante nu ter tijt,</l>
<l n="10465">Die na dit eertsce leven</l>
<l>Vort int geestelike sijt verheven,</l>
<l>Gi hebt mi soe lange gesocht nu,</l>
<l>Dat ic ne wille mi vort jegen u</l>
<l>Niet langer decken: ende bedien</l>
<l n="10470">Moetti mi nu een deel besien</l>
<l>Ende van minen saken weten.</l>
<l>Gi sijt nu ter taflen geseten</l>
<l>Daer noit riddere ne at</l>
<l>Sider datter Joseph toe sat</l>
<l n="10475">Van Aritmathien, die riddere fijn;</l>
<l>Maer die riddere die hier binnen sijn</l>
<l>Hebben hier af binnen desen,</l>
<l>Alse gi sijt, gevoet gewesen.</l>
<l>Nu comt vort ende ontfaet van mi</l>
<l n="10480">Dat hoge gerechte, dat gi</l>
<l>Begert hebt soe langen tijt,</l>
<l>Daer gi so vele om gepijnt sijt."</l>
<l>Nu nam hi selve dat heilege vat</l>
<l>Ende quam tote Galaate nadat,</l>
<l n="10485">Ende Galaat knielde daer naer</l>
<l>Ende ontfinc sinen behoudere daer;</l>
<l>Ende sine gesellen gemeinlike</l>
<l>Daden alle dies gelike.</l>
<l>Ende alsi alle hadden ontfaen</l>
<l n="10490">Dat hoge gerechte, sonder waen,</l>
<l>Ende die gene, van wies handen</l>
<l>Sijt ontfingen seide te handen</l>
<l>Tote Galaate dese tale:</l>
<l>"Sone, also suver ende also wale</l>
<l n="10495">Gepurgiert alse wel in desen</l>
<l>Enech ertsche man mach wesen,</l>
<l>Wetstu wat ic hier houde vor di?"</l>
<l>"Nenic, here, gine secget mi,"</l>
<l>Antwerde Galaat, die seriant.</l>
<l n="10500">"Ic houde hier in mine hant</l>
<l>Die scotele daer God ute at,</l>
<l>Daer hi met sinen jongeren sat.</l>
<l>Nu hefstu gesien dattu</l>
<l>Sere begeres te siene vor nu;</l>
<l n="10505">Maer dune heves niet, sekerlike,</l>
<l>Gesien alse oppenbaerlike</l>
<l>Alstuet noch hier na sals sien.</l>
<l>Ende wetstu waer dat sal gescien?</l>
<l>Het sal in die stat van Serras wesen,</l>
<l n="10510">Int geestelike palais, bi desen.</l>
<l>Derward moestu henen sceden</l>
<l>Ende dat heilege vat geleden,</l>
<l>Dat noch tavont rumen sal</l>
<l>Dat conincrike van Logres al.</l>
<l n="10515">Ic wille dattu die vard bestaes,</l>
<l>Ende dattu ter riviren gaes:</l>
<l>Du sals tscip daer vinden gemeert;</l>
<l>Daer du wilen in vondes tswert</l>
<l>Metten vremden ringen, ende du</l>
<l n="10520">Sout Perchevale leiden met u nu,</l>
<l>Ende Bohorde mede; ende bedi</l>
<l>Dat ic niet ne wille dat gi</l>
<l>Wech vard al sonder genesen</l>
<l>Den gemangierden coninc, bi desen</l>
<l n="10525">Willic dat gi vanden bloede ontfaet,</l>
<l><pb n="72"/>Dat vander glavien nedergaet,</l>
<l>Ende gine daer met bestrijct: hi sal</l>
<l>Van sire mesquame genesen al."</l>
<l>Ende Galaat seide: "Live here, twi</l>
<l n="10530">Ne gedogede di niet dat si</l>
<l>Allegadere daer mede gaen?"</l>
<l>Ende hi antwerde hem saen:</l>
<l>"Ic wille dat gi in die gelike sijt</l>
<l>Van minen apostelen nu ter tijt;</l>
<l n="10535">Bedie gelijc dat si saten</l>
<l>Met mi ter taflen ende aten</l>
<l>En witten dondersdage, soe suldi</l>
<l>Sitten ende eten oec met mi</l>
<l>Ter taflen vanden heilegen grale,</l>
<l n="10540">Ende gi .xij. oec bi getale,</l>
<l>Die te deser questen behoren,</l>
<l>Gelijc dat waren hier te voren</l>
<l>Twaelf apostelen; ende ic ben</l>
<l>Die dertienste met u, alsic was met hen</l>
<l n="10545">Boven al; ende ic moet wesen</l>
<l>Met rechte u meester in desen,</l>
<l>Derre gelike dat ic dede sceden</l>
<l>Mine apostele, ende in vele steden</l>
<l>Dede predecken, enter meneger ure,</l>
<l n="10550">Minen name al di werelt dure,</l>
<l>Dire gelike suldi harentare</l>
<l>Gesprait werden verre ende nare,</l>
<l>Op ende neder, weder ende vort,</l>
<l>In menech lant, in menege port."</l>
<l n="10555">Ende hi gebindietse doe,</l>
<l>Ende si verloerne daer alsoe,</l>
<l>Datsi daer ne wisten niet</l>
<l>Waer hi voer, alsi van hen sciet,</l>
<l>Sonder dat hi maecte sine vart,</l>
<l n="10560">Alse hen dochte, te hemele ward.</l>
<l>Galaat ginc ter taflen te hant</l>
<l>Daer hi die glavie op vant,</l>
<l>Ende nam vanden blode daer ter stede,</l>
<l>Ende bestreker daer doe mede</l>
<l n="10565">Des conincs been daer hi was gewont;</l>
<l>Ende hi genas daer ter stont,</l>
<l>Ende lovede doe onsen here</l>
<l>Vrindelike ende oec sere,</l>
<l>Dat hi hadde sine gesonde.</l>
<l n="10570">Ende hi levede daerna lange stonde,</l>
<l>Maer dat ne was ter werelt niet;</l>
<l>Want hi altehant die werelt liet,</l>
<l>Ende ginc in witten religione:</l>
<l>Ende ward van soe heilegen done,</l>
<l n="10575">Dat God dor hem menege miracle dede,</l>
<l>Dies ic swige hier ter stede;</l>
<l>Maer ic sal u hier vord tellen</l>
<l>Wat doen selen dese gesellen.</l>
</div>
<div type="chapter"><head type="chapter">XVI. <hi rend="italic">Hoe tgrael gewonnen was, ende hoe Perchevaels suster begraven was. </hi></head>
<l>Dus seget der aventuren cracht,</l>
<l n="10580">Dat recht omtrent middernacht,</l>
<l>Daer si lagen in haer gebede,</l>
<l>Ene stemme horden spreken gerede:</l>
<l>"Mine lieve vrient, al nu</l>
<l>Gaet van hier, dat hetic u;</l>
<l n="10585">Daer u geleiden wilt daventure</l>
<l>Derward gereit u nu ter ure."</l>
<l>Alsi die stemme hadden gehort</l>
<l>Si antwerden alle dese wort:</l>
<l>"Vader van hemelrike, here</l>
<l n="10590">Gelovet moetstu sijn embermere</l>
<l>Bedi dattu gewerdeges dattu</l>
<l>Over dine vriende ons nomes nu.</l>
<l>Die pine es niet verloren, di wi,</l>
<l>Menichwerf hebben gedaen dor di."</l>
<l n="10595">Si ruemden dat palays doe,</l>
<l>Ende gingen neder int hof daer toe,</l>
<l>Ende vonden hare wapine daer,</l>
<l>Ende wapenden hem daer naer,</l>
<l>Ende saten op hare parde</l>
<l n="10600">Ende voren harre varde.</l>
<l>Ende alsi buten den castele quamen</l>
<l>Vragede elc oms sanders namen,</l>
<l>Soedat si worden geware das,</l>
<l>Dat vanden drien van Gaule was</l>
<l n="10605">Claudijn, Claudas sone, di een;</l>
<l>Ende si vonden vanden anderen tween</l>
<l>Dat si waren van groter machte</l>
<l>Ridders ende van groten geslachte.</l>
<l>Tirst datsi daer vernamen</l>
<l n="10610">Dat si ten scedene daer quamen</l>
<l>Si ondercusten hen alle daer</l>
<l>Alse gebrodere; ende daer naer</l>
<l>Seiden die van Gaule wenende sere</l>
<l>Tote Galaate: "Wel live here,</l>
<l n="10615">Wine waren noit so blide</l>
<l>Als wi waren te dire tide,</l>
<l>Dat wi quamen int geselscap van u;</l>
<l>Ende het soude ons sere rouwen nu</l>
<l>Dit sceden van u numere,</l>
<l n="10620">Maer dat alsoe wille onse here."</l>
<l>"Wi moeten ember sceden nu;</l>
<l>Hierombe soe bevelic u</l>
<l>Den here van hemelrike,</l>
<l>Ende bidde u oec vrindelike,</l>
<l n="10625">Oft gi comt ins conincs Arturs hof,</l>
<l>Ende u gedinct dan daer of,</l>
<l>Dat gi mi grotet minen vader,</l>
<l>Lancelote, ende oec mede allegader</l>
<l>Die gesellen vander tavelronden."</l>
<l n="10630">Si antwerden hem tien stonden,</l>
<l>Si souden doen sine bede</l>
<l>Oft si quamen tire stede.</l>
<l>Si scieden alle also daer,</l>
<l>Ende elc voer sinen wech daer naer.</l>
<l n="10635">Galaat ende die sine reden doe</l>
<l>Soe verre aldus, dat si alsoe</l>
<l>Rechte binnen .iiij. dagen quamen</l>
<l>Ter zee; ende si vernamen</l>
<l>Dat scep, daer tenen stonden</l>
<l n="10640">Tswaerd metten ringen was vonden;</l>
<l>Ende si vonden letteren daer</l>
<l>Ane dbort gescreven oppenbaer,</l>
<l>Dat nieman ware so coene,</l>
<l>Dat hi hem sette tselken doene,</l>
<l n="10645">Dat hi int scep en sette voet,</l>
<l>Hine ware vast ende goet</l>
<l>Int gelove, dat hi gewaerlike</l>
<l>Geloefde anden here van hemelrike.</l>
<l>Tirst dat si int scep quamen</l>
<l n="10650">Ende si dat bedde vernamen</l>
<l>Si worden te hant geware</l>
<l>Der silverinen taflen aldare,</l>
<l>Daer si waren gesceden of</l>
<l>In des gemangirs conincs hof;</l>
<l n="10655">Ende si sagen daer op staen</l>
<l>Dat heilege grael, sonder waen,</l>
<l>Met enen roeden samite verdect,</l>
<l>Gelijc ere dwalen berect.</l>
<l>Alsi sagen dat heilege vat</l>
<l n="10660">Elkerlijc toende anderen dat,</l>
<l>Ende dancten onsen here das,</l>
<l>Ende seiden dat hem wel comen was,</l>
<l>Dat si waren int geselscap doe</l>
<l>Vanden heilegen grale alsoe;</l>
<l n="10665">Ende si bevalen hen onsen here,</l>
<l>Dat hise vord geleitde mere.</l>
<l>Ende die wint, die stille was ere,</l>
<l>Ward doe waiende herde sere,</l>
<l>Ende dede dat scep met selker vard</l>
<l n="10670">Udeward zeilen ter groter zee ward;</l>
<l><pb n="73"/>Ende si voren in die zee alsoe</l>
<l>Lange, dat si niet wisten doe</l>
<l>Waer si voren, Ende Galaat plach</l>
<l>Te bedene nacht ende dach</l>
<l n="10675">Als hi ginc slapen telker stont,</l>
<l>Ende mede alse hi opstont,</l>
<l>Starkelike ende oetmodelike,</l>
<l>Den groten here van hemelrike,</l>
<l>Dat hi bi sire genade</l>
<l n="10680">Hem gehingede, als hijs bade,</l>
<l>Dat hine dade sterven dan.</l>
<l>Hi hielt heme soe lange daer an,</l>
<l>Dat hi op enen tijt horde</l>
<l>Van ere stemmen dese worde:</l>
<l n="10685">"Galaat, ne temayert u niet.</l>
<l>Onse here wille dat gesciet</l>
<l>Dattu heme heves gebeden;</l>
<l>Te wat tiden ende te wat steden</l>
<l>Dattus bids, het sal gescien,</l>
<l n="10690">Ende dine ziele sal varen nadien</l>
<l>Met Gode in hemelrike,</l>
<l>Ende daer bliven ewelike."</l>
<l>Die gesellen lagen alsoe</l>
<l>In die zee daer ember toe,</l>
<l n="10695">Soe dat Perchevael ende Bohort</l>
<l>Te Galaate spraken dese word:</l>
<l>"Dat bedde dat hier leget nu</l>
<l>Was gemaect, here, dor u,</l>
<l>Alse die letteren doen kinnen,</l>
<l n="10700">Ende ginc lageter noit binnen,</l>
<l>Ende gi sijt sceldech, na onse verstaen,</l>
<l>Daer in te licgene, sonder waen;</l>
<l>Bedie di brief seit int begin,</l>
<l>Dat gire sout resten in."</l>
<l n="10705">Ende Galaat antwerde also houde,</l>
<l>Dat hire dan in resten soude.</l>
<l>Ende hi ginc opt bedde licgen daer,</l>
<l>Ende sliep te hant daernaer.</l>
<l>Ende als hi ontwake worden was</l>
<l n="10710">Sach hi te hant di stede van Serras;</l>
<l>Ende hi horde ene stemme doe,</l>
<l>Die henlieden dus sprac toe:</l>
<l>"Ons heren seriante, gaet nu ter tijt</l>
<l>Uten scepe daer gi in sijt,</l>
<l n="10715">Ende nemet onder u drien</l>
<l>Die selverine tafle, ende na dien</l>
<l>Dragetse onder ulieden vort</l>
<l>Tote Serras in die port,</l>
<l>Recht alsi nu es, min no mere,</l>
<l n="10720">Ende en setse niet neder ere</l>
<l>Vor dat gi ten palaise comen sijt,</l>
<l>Datmen [geestelijc] heet nu ter tijt,</l>
<l>Daer God te biscoppe wiede</l>
<l>Joseppe ende gebindietde,</l>
<l n="10725">Die van Aramathien genant was."</l>
<l>Ende alsi hem pijnden das,</l>
<l>Soe werden si altehant geware,</l>
<l>Dat tselve scep quam dare,</l>
<l>Daer si hadden lange te voren</l>
<l n="10730">In geleit, als gi mocht horen,</l>
<l>Perchevaels suster, die was doet.</l>
<l>Ende doe seiden si al bloet,</l>
<l>Dat hen die joncfrouwe seide,</l>
<l>Vordien dat si starf, waerheide.</l>
<l n="10735">Si namen di tafle daer nare</l>
<l>Onder hen drien, die was wel sware.</l>
<l>Perchevael ende Bohort drogense voren,</l>
<l>Ende Galaat, als gi moget horen,</l>
<l>Droechse achter allene, ende vernam</l>
<l n="10740">In sinen wech aldaer hi quam</l>
<l>Enen man, die daer met crocken sat</l>
<l>Ende om almoessene daer bat</l>
<l>Om die minne van onsen here,</l>
<l>Daer hi af nam sine liefnere.</l>
<l n="10745">Ende Galaat sprac hem dus an:</l>
<l>"Com hulp mi dragen, goet man,</l>
<l>Int palais dese tafle nu."</l>
<l>Hi seide: "Wat soudic hulpen u,</l>
<l>In mochte niet gaen in tien jaren</l>
<l n="10750">Sonder ander mans hulpe, twaren."</l>
<l>Galaat sprac: "Dine roke des niet,</l>
<l>Stant op, du heves geen verdriet."</l>
<l>Ende di man stont op tier stont</l>
<l>Al geganst ende al gesont,</l>
<l n="10755">Als oft hi noit ere</l>
<l>En hadde gehad gene dere,</l>
<l>Ende droech die tafle ter ere side</l>
<l>Jegen Galaat te dien tide.</l>
<l>Ende alsi quamen in die port</l>
<l n="10760">Seidi ten lieden weder ende vort</l>
<l>Die miracle, die hadde gedaen</l>
<l>Onse here an hem, sonder waen.</l>
<l>Alsi int palais quamen si vonden</l>
<l>Dien setel te dien stonden,</l>
<l n="10765">Die daer hadde gereet onse here</l>
<l>Te Joseph[s] behoef wilen ere,</l>
<l>Om dat hire in sitten soude.</l>
<l>Daer quam gelopen also houde</l>
<l>Die vander port van Serras bidien</l>
<l n="10770">Dat si dat grote wonder wilden sien</l>
<l>Vanden mangirden crepelinge,</l>
<l>Die gesont was worden newinge.</l>
<l>Alsi hadden gedaen onder hen drien</l>
<l>Dat hen was bevolen van dien</l>
<l n="10775">Si kerden ten watere daernaer,</l>
<l>Ende gingen in dat scep daer,</l>
<l>Aldaer si Perchevaels suster in vonden,</l>
<l>Ende namense metten bedde ter stonden</l>
<l>Ende drogense int geestelike</l>
<l n="10780">Palais, daer sise rikelike</l>
<l>Dolven, alse betamde conincs kint.</l>
<l>Alse die coninc vander port sach tgent,</l>
<l>Die Hestoran hiet bi namen,</l>
<l>Dattie drie gesellen daer quamen</l>
<l n="10785">Ende ridders waren, hi quam te hant</l>
<l>Tot hen liede, ende hi ondervant</l>
<l>Ane hen wanen si waren doe;</l>
<l>Ende hi vrachde henlieden toe</l>
<l>Wat si daer brachten in die port</l>
<l n="10790">Optie selverine tafle vort?</l>
<l>Si seiden doe hem al van dien</l>
<l>Ende vanden anderen, onder hen drien,</l>
<l>Die waerheit al in scoenre tale;</l>
<l>Ende oec vanden heilegen grale</l>
<l n="10795">Ende van sine macht mede</l>
<l>Seiden si hem die waerhede.</l>
<l>Alse die coninc Hestoran horde</l>
<l>Deser .iij. goder ridders worde</l>
<l>Hi hilt over logene altemale</l>
<l n="10800">Dat si hem seiden vanden grale,</l>
<l>Alse di ongetrouwe was ende fel,</l>
<l>Ende ne gelovede niet wel;</l>
<l>Om dat sijn geslechte heiden was</l>
<l>En wildi niet geloven das,</l>
<l n="10805">Dat haer secgen was waerhede,</l>
<l>Ende hiltse over verraders mede.</l>
<l>Ende hi ontbeide tot dat si</l>
<l>Alle drie ontwapent waren, bedi</l>
<l>Dat hise ontsach, ende deetse vaen</l>
<l n="10810">Alsi haer wapene af hadden gedaen,</l>
<l>Ende in .i. gevancnesse lecgen daer,</l>
<l>Daer si in lagen wel een jaer;</l>
<l>Maer onse here, die ter meneger stede</l>
<l>Toget sine genadechede.</l>
<l n="10815">Ende die der gere, alsmen seget,</l>
<l>Te vergetene niet en pleget,</l>
<l>Die hem dinen lude ende stille</l>
<l>Met goeder herten, met goeder wille,</l>
<l>Hi sinde sinen vrienden soe,</l>
<l n="10820">In die gevanckenesse daer si lagen doe,</l>
<l><pb n="74"/>Dat heilege grael om hen mede</l>
<l>Te vertroestene te dier stede,</l>
<l>Soe dat si vander gratien van dien</l>
<l>Altoes gevoet waren onder hen drien.</l>
<l n="10825">Ic swige hier af ende sal ter stonden</l>
<l>Spreken van dien vander tafelronden.</l>
</div>
<div type="chapter"><head type="chapter">XVII. <hi rend="italic">Galaats doet ende Perchevaels, ende hoe Bohort te hove quam.</hi></head>
<l>   Daventure seget hier te samen,</l>
<l>Alse die gesellen vernamen</l>
<l>Dat haer soeken nine draecht,</l>
<l n="10830">Ende Lancelote daer af wanhaecht,</l>
<l>Ende te hove ward vor, sonder waen,</l>
<l>Alsic hier vore dede verstaen.</l>
<l>Alle die gesellen diet vernamen</l>
<l>Hadden des te minder scamen</l>
<l n="10835">Dat si te hove waerd keerden doe,</l>
<l>Ende aldus vort embertoe.</l>
<l>Te met dat sijt gevreisten daer</l>
<l>Vorense te hove ward daernaer,</l>
<l>Soe dat si almeest vergaderden nu,</l>
<l n="10840">Die in die queste waren, secgic u,</l>
<l>Sonder dire doet waren bleven,</l>
<l>Dire was daer .xxiiij. bescreven;</l>
<l>Ende Gariet was oec verloren,</l>
<l>Waleweins broder; als gi sult horen,</l>
<l n="10845">Hi was in enen casteel gevaen,</l>
<l>Alsic u hier na sal doen verstaen.</l>
<l>Ic lecge hier af die tale neder,</l>
<l>Ende sal u secgen vanden ridders weder</l>
<l>Die Hestoran hadde gevaen</l>
<l n="10850">Een jaer al ute, sonder waen;</l>
<l>Ende tendent jaer op enen dach</l>
<l>Clagede Galaat sere, daer hi lach,</l>
<l>Ende seide: "Here, mi donct, dat ic in desen</l>
<l>Live lange gnoech hebbe gewesen;</l>
<l n="10855">Ic bidde u, dat gire mi</l>
<l>Ute hulpt, oft u wille si."</l>
<l>Soe dat geviel op enen dach</l>
<l>Dattie coninc Estoran lach</l>
<l>In swaerre siecheit vander doet,</l>
<l n="10860">Soe dat hi di drie gesellen ontboet,</l>
<l>Ende hi bat hen lieden genaden</l>
<l>Sere van sinen mesdaden,</l>
<l>Die hi hen lieden mesdede,</l>
<l>Ende bat met groter oetmodechede</l>
<l n="10865">Dat sijt hem wilden vergeven,</l>
<l>Want hi waende onlange leven;</l>
<l>Ende si vergavent hem al daer,</l>
<l>Ende die coninc starf te hant daer naer.</l>
<l>Ende alse die coninc begraven was</l>
<l n="10870">Die liede waren tonpaise das,</l>
<l>Datsi waren sonder coninc,</l>
<l>Ende en wisten wat doen vander dinc,</l>
<l>Ende haddens raet onder henlieden,</l>
<l>Soe dat si binnen dat si hen beriden</l>
<l n="10875">Horden ene stimme secgen van dien:</l>
<l>"Kiest den joncsten vanden drien</l>
<l>Gesellen dire waren gevaen:</l>
<l>Hi sal u wel beraden, sonder waen,</l>
<l>Ende sal u wel berecken van al,</l>
<l n="10880">Dien tijt dat hi bi u wesen sal."</l>
<l>Tirst dat si die stemme hadden gehort</l>
<l>Si daden na haren rade vort,</l>
<l>Ende maecten Galaate daer coninc,</l>
<l>Die onwillech was der dinc.</l>
<l n="10885">Si setten hem op sijn hoeft gereet</l>
<l>Die crone, waest hem lief of leet;</l>
<l>Ende alse Galaate dat dochte,</l>
<l>Dat hijs ontgaen nine mochte,</l>
<l>Hi ontfinc die crone te hande.</l>
<l n="10890">Tirst dat hi was comen te lande</l>
<l>Ende hijt al hadde in sine hant</l>
<l>Hi dede enen boem maken te hant</l>
<l>Boven die selverine tafle daer,</l>
<l>Die rike was ende oppenbaer,</l>
<l n="10895">Van diren stenen menechfoude,</l>
<l>Subtiellike gewracht in goude,</l>
<l>Die bedecte daer altemale</l>
<l>Dat vat vanden heilegen grale.</l>
<l>Ende op elken dach alsoe saen</l>
<l n="10900">Dat Galaat was opgestaen</l>
<l>Quam hi vor dat heilege vat.</l>
<l>Daer hi oetmodelike vore bat;</l>
<l>Ende sine gesellen mede</l>
<l>Dadenre oec vore haer gebede</l>
<l n="10905">Met groten nerste, oetmodelike,</l>
<l>Ten here ward van hemelrike,</l>
<l>Dat hi hen gratie wilde geven,</l>
<l>Den tijt dat si waren in dit leven</l>
<l>Indie werelt onder henlieden,</l>
<l n="10910">Dat si van sinen dienste nine scieden.</l>
<l>Alst inde vanden jare gelach,</l>
<l>Min no meer opten selven dach</l>
<l>Dat Galaat die crone ontfinc,</l>
<l>Daer hi mede ward doe coninc,</l>
<l n="10915">Soe was Galaat vroe opgestaen</l>
<l>Ende sine gesellen, sonder waen:</l>
<l>Alsi int gestelijc palais quamen</l>
<l>Daer vonden si enen man ende vernamen</l>
<l>Vor theilege vat over sine knien</l>
<l n="10920">Knilende; ende hi dede binnen dien</l>
<l>Sine bedinge, die hem selven sloech</l>
<l>Vor sine borst vele ende gnoech.</l>
<l>Ende alsi dat lange hadde gedaen,</l>
<l>Ende hi ten secrete soude gaen</l>
<l n="10925">Vander messen, ende hadde altoe</l>
<l>Vanden heilegen vate gedaen doe</l>
<l>Daer dat vat gedect was mede,</l>
<l>Hi riep an Galaate ter stede</l>
<l>Ende seide tot hem te hant:</l>
<l n="10930">"Com hare, ons heren seriant,</l>
<l>Com sien dattu lange heves begaert</l>
<l>Te siene." Ende hi trac derwaerd,</l>
<l>Ende hi sach dat heilege vat,</l>
<l>Ende dat mede was in dat.</l>
<l n="10935">Ende als hijt hadde gesien</l>
<l>Hi begonste beven na dien</l>
<l>Tirst dattie vleescelijchede</l>
<l>Anesach die geestelijchede.</l>
<l>Galaat leide te gadere ter vart</l>
<l n="10940">Die hande ende hiefse te Gode wart,</l>
<l>Ende bat oetmoedelike</l>
<l>Den here van hemelrike:</l>
<l>"Here, ic bidde genaden di,</l>
<l>Nadien dattu gedaen hefs mi</l>
<l n="10945">Al minen wille geheellike;</l>
<l>Ic sie nu oppenbarlike,</l>
<l>Dat gene ertsce tonge ne mach</l>
<l>Ontecken heden den dach,</l>
<l>Ende dat dire gelike nine can</l>
<l n="10950">Gepensen herte van ertschen man;</l>
<l>Bedie ic sie hier besonder</l>
<l>Boven allen wondere wonder.</l>
<l>Soete here, nadien dat gi</l>
<l>Al minen wille hebbet mi</l>
<l n="10955">Vervullet in dit eertrike,</l>
<l>Van te siene oppenbarlike</l>
<l>Dat ic hebbe begert algader,</l>
<l>Soe biddic u dan, heilege vader,</l>
<l>Oft u wille es, dat gi</l>
<l n="10960">In dese bliscap gehinget mi</l>
<l>Dat icker in nu mote begeven,</l>
<l>Soete here, dat ertsce leven,</l>
<l>Ende comen daer die gene sijn nu,</l>
<l>Die met trouwen hebben gedient u."</l>
<l n="10965">Alse Galaat hadde gedaen</l>
<l><pb n="75"/>Sine bedinge, alsoe saen</l>
<l>Die gode man, daer ic eer af las,</l>
<l>Die in biscops abite was,</l>
<l>Gaf ons heren lichame daer saen</l>
<l n="10970">Galaate; ende als hine hadde ontfaen</l>
<l>Seide die goede man tot hem:</l>
<l>"Galaat, wetstu wie ic bem?"</l>
<l>"Nenic, here, gine secget mi,"</l>
<l>Seide Galaat. Doe sprac hi:</l>
<l n="10975">"Ic ben die Joseph sone was</l>
<l>Van Aramathien, daer men af las.</l>
<l>Onse here sende mi hier om di</l>
<l>Geselscap te doene, ende daer bi</l>
<l>Soe sendi mi hier eer nochtan</l>
<l n="10980">Dan enegen anderen man</l>
<l>Dattu mi gelikes in dien,</l>
<l>Dattu die wondere heves gesien</l>
<l>Vanden heilegen grale, alsic dede,</l>
<l>Ende om dattu best maget mede;</l>
<l n="10985">Ende wel sittet dattie ene maget</l>
<l>Der andere geselscap draget."</l>
<l>Alse Galaat dat hadde gehort</l>
<l>Ginc hi te Perchevale vort</l>
<l>Ende custene an sinen mont doe,</l>
<l n="10990">Ende daerna Bohorde alsoe,</l>
<l>Ende seide: "Ic bidde u dat gi</l>
<l>Lancelote minen vader grotet mi,</l>
<l>Ende min here den coninc Arture,</l>
<l>Ende al dat geselscap dure</l>
<l n="10995">Vander tavelronden, oft gijt</l>
<l>Vergadert siet teneger tijt."</l>
<l>Ende Galaat keerde daernaer</l>
<l>Vordie tafle ende knilde daer:</l>
<l>Ende dat ne gedurde lange niet,</l>
<l n="11000">Want die ziele vanden lichame sciet</l>
<l>Harde corteliken na dat,</l>
<l>(Alsoe alsi onsen here verbat)</l>
<l>Die de ingle voerden daer boven,</l>
<l>Daer si onsen here wel loven.</l>
<l n="11005">Ende alte hant na dien</l>
<l>Sagen si daer groet wonder gescien,</l>
<l>Want die twee gesellen sagen thant</l>
<l>Oppenbaerlike comen ene hant</l>
<l>Van boven, maer sine sagen niet doe</l>
<l n="11010">Den lichame daer si behorde toe;</l>
<l>Ende si nam dat heilege vat ter vard</l>
<l>Ende droecht met hare ten hemele ward.</l>
<l>Noit was man soe cone na dien,</l>
<l>Die seide dat hijt hadde gesien.</l>
<l n="11015">Alse Galaat dus doet was</l>
<l>Perchevael was soe drove das,</l>
<l>Ende Bohort, dat si waren wel naer</l>
<l>In wanhopen gevallen daer,</l>
<l>Maer datse onse here vorsach,</l>
<l n="11020">Dise vorsien hadde menegen dach.</l>
<l>Ende vele liede dreven rouwe groet</l>
<l>Vanden lande om sine doet;</l>
<l>Ende hi was daer begraven doe</l>
<l>Alse sulken man betamde daertoe.</l>
<l n="11025">Ende Perchevael begaf hem daernaer</l>
<l>In ene hermitage aldaer;</l>
<l>Ende dede ane mettien doene</l>
<l>Cledere van religione;</l>
<l>Ende Bohort bleef met hem dan,</l>
<l n="11030">Maer hine dede niet an</l>
<l>Die cledere, bedie hi was in wane</l>
<l>Tes conincs Arturs hove te gane.</l>
<l>Twee dage daerna ende een jaar</l>
<l>Soe levede Perchevael daernaer</l>
<l n="11035">Van dat hi in dermitage quam,</l>
<l>Eer sijn leven inde daer nam;</l>
<l>Ende doe sciet hi van ertrike,</l>
<l>Ende Bohort dedene eerlike</l>
<l>Graven daer ter selver stede</l>
<l n="11040">Daer Galaat lach ende sijn suster mede.</l>
<l>Ende doe Bohort werd in inne das,</l>
<l>Dat hi daer allene nu was</l>
<l>An die zeeside van Babilone,</l>
<l>Hi sciet van Sarras na tgone,</l>
<l n="11045">Ende voer ter zeeward daer naer,</l>
<l>Ende sat in een scep daer</l>
<l>Ende makede sine vard</l>
<l>Ten lande van Logers ward.</l>
<l>Hi voer sine dachvarde soe,</l>
<l n="11050">Dat hi quam te Carmeloet toe,</l>
<l>Daer hi vant den coninc Arture.</l>
<l>Noit sach man te gere ure</l>
<l>Soe grote bliscepe driven,</l>
<l>Beide van mannen ende van wiven,</l>
<l n="11055">Alsi alle daden clein ende groet,</l>
<l>Want si hildene alle over doet</l>
<l>Ofte verloren, want hi doe</l>
<l>Lange hadde gesijn verloren alsoe.</l>
<l>Men ginc daer feestelike eten:</l>
<l n="11060">Ende alsmen geten hadde wilde weten</l>
<l>Die coninc die aventuren met allen</l>
<l>Also alsi hen waren gevallen,</l>
<l>Ende dede clerke vor hem comen daer,</l>
<l>Dise scriven souden dus naer.</l>
<l n="11065">Bohort vertelde daer irstwarf twaren</l>
<l>Hoe dathi hadde gevaren,</l>
<l>Ende Galaats ende Perchevaels doet,</l>
<l>Dies si alle hadden rouwe groet.</l>
<l>Dit dede die coninc bescriven daer.</l>
<l n="11070">Doen beswoer die coninc daer naer</l>
<l>Die andere gesellen dat elc seide</l>
<l>Van sire questen die waerheide:</l>
<l>Die coninc wilt algader horen,</l>
<l>Ende hoe menech riddere daer es verloren</l>
<l n="11075">Sint soeken began vanden grale.</l>
<l>Ende alsijt hadden getelt wale</l>
<l>Si vonden datter, in waren saken,</l>
<l>.xxij. wale gebraken,</l>
<l>Ende van desen en was clein no groet,</l>
<l n="11080">Hine was met wapenen doet.</l>
<l>Nu was den coninc te voren comen</l>
<l>Dat Walewein haer lijf hadde genomen</l>
<l>Een deel van den genen, twaren,</l>
<l>Die in die queste doet waren.</l>
<l n="11085">Doe riep Waleweine vor hem die coninc,</l>
<l>Ende hi seide, in warre dinc:</l>
<l>"Walewein, ic mane u biden eede</l>
<l>Die gi mi daet ter selver stede</l>
<l>Daer ic u riddere maecte, dat gi</l>
<l n="11090">Van dat ic u vragen sal berecht mi."</l>
<l>Walewein gaf antwerde den coninc:</l>
<l>"Here, gi hebt mi van deser dinc</l>
<l>Soe besworen, wat mins gesciet,</l>
<l>Des en salic achterlaten niet,</l>
<l n="11095">In sal u secgen dat rechte ware,</l>
<l>Al waerd datter min lachter in ware,</l>
<l>Ja, die meeste lachter, die onder liede</l>
<l>Noit enegen riddere gesciede."</l>
<l>"Nu vragic u," sprac die coninc,</l>
<l n="11100">"Hoe menech riddere die doet ontfinc</l>
<l>In dese queste van uwen handen?"</l>
<l>Ende Walewein ward pensende te handen,</l>
<l>Ende hi sprac toten coninc na desen:</l>
<l>"Here, gi wilt berecht wesen</l>
<l n="11105">Van minen groten ongevalle,</l>
<l>Ende ic saelt u secgen met alle:</l>
<l>Ic sie wel dat ember wesen moet:</l>
<l>Ic ontberets eer, dochtu goet;</l>
<l>Maer, here, mi brachter toe die noet:</l>
<l n="11110">Ic hebbere achtien geslegen doet,</l>
<l>Niet bedi dat ic was, twaren,</l>
<l>Betere riddere dan si waren,</l>
<l>Maer dat op mi keerde dongeval</l>
<l>Meer dan op mine gesellen al;</l>
<l n="11115">Ende dit es bi minen ridderscepe niet,</l>
<l><pb n="76"/>Nemare bi minen sonden gesciet."</l>
<l>"En trouwen," sprac die coninc,</l>
<l>"Dit was rechte ene ongevalech dinc,</l>
<l>Ende dat u dese stucken gevel</l>
<l n="11120">Was bi uwen sonden, wetic wel.</l>
<l>Nu segt mi waer van deser dinc,</l>
<l>Sloechdi doet Bandemaguse den coninc?"</l>
<l>"Jaic, here, ic slogene doet;</l>
<l>Ic hebber af berouwenesse groet.</l>
<l n="11125">In dede noit dinge, here,</l>
<l>Die mi berouwen also sere."</l>
<l>"Mine wonderes niet," sprac die coninc,</l>
<l>"Dat u sere berout dese dinc,</l>
<l>Want icker omme tongemake bem.</l>
<l n="11130">Mijn hof es meer genedert bi hem</l>
<l>Dant van drien den besten was</l>
<l>Die doet sijn in die queste, sijt seker das."</l>
<l>Dese word sprac die coninc aldus</l>
<l>Van den coninc Bandemagus.</l>
<l n="11135">Doen daer elc riddere hadde geseit</l>
<l>Van sire questen die waerheit,</l>
<l>Alsoe alsijt hadden gesien</l>
<l>Van hen selven ende anderen gescien,</l>
<l>Si worden daer in gescrifte geset</l>
<l n="11140">Na hare vertellen al te met,</l>
<l>In wel bescedenen maniren</l>
<l>Ende waren te Salesbiren</l>
<l>In die abdie die gescriften doe</l>
<l>Geleit, ende bleven daer alsoe.</l>
<l n="11145">Tot datter meester Woutere Mappe quam,</l>
<l>Ende hi die gescrifte ane nam,</l>
<l>Ende daer ute trac in walscher tale</l>
<l>Den boec vanden heiligen grale,</l>
<l>Dat hi dor des conincs Heinrics bede,</l>
<l n="11150">Ende oec om sine ere dede,</l>
<l>Dat hine trac uten latine</l>
<l>In walscher talen met sire pine.</l>
<l>Ende dus indic met deser tale</l>
<l>Dystorie vanden heiligen grale,</l>
<l n="11155">Ende sal u vord doen verstaen</l>
<l>Hoe dat Gariet was gevaen</l>
<l>Vander joncfrouwen, daer Walewein</l>
<l>Die ridders doet sloech opt plein,</l>
<l>Om dat hi ontginc doe daernare</l>
<l n="11160">Sonder te sprekene jegen hare.</l>
</div>
</body>
</text>
</TEI.2>
